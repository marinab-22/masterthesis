dis hie nach geschriben legend ist daz throyer büch gar ordenlichen gesetztt.
ecuba vil sorgen pflag,
da si bi hertze lïbe lag,
an priamo, ierem werden man.
gros wunder tuwingen do began
das wunder schönne süsse wib,
so das ir künscher rainer lib
von schreken jomers nott gewan.
sy duchtt ain vackel wunnesan
wer ir gewachssen an der stund
von ir wiblichs hertzen grund,
dü söltt wessen guldin.
dar umb ir nott und och ir pin
wurdentt gar unmaussen gross,
das es den edlen held verdross.
mit armen tuwang er si nächer bas,
sines hertzen trutt, ön allen hass.
er fragtte si was ir were.
die küschen sälden berre
gab im antwurtt unde sprach:
< küng, da dulde ich ungemach
von schlaffender arebaitt.>
er batt daz im do ward gesaitt
von ir des grimen trömes won.
das do im ward kund geton.
er batt sie durch ir zucht getagen
untz das es begunde tagen.
in jomers hertzen si do lag:
ze hand ward gekündett der tag.
des lantz herre nit lenger baitt,
von der vil künschen er do schraitt
uff ainen palast, da er vand
die maister sin. in ward bekantt
und och vil schnellenklich geseitt
des schweren tromes underscheid.
< nun wol uff, helede,. k. e. t. v. t. s:
...> calcidius versucht vergeblich den traum hecubas zu deuten.
der fürste rich von hocher artt
gar minenklich enpfangen ward
von mangem künstenrichen man.
vil gütter wechssel rede getan
was und ward ie da von in.
der lantz vogtt zü in hin
sass uff ain gestülle rich,
von der küngin mineklich
begund er in das märe sagen,
des trömes ungefelle clagen.
der hoche wandel frige
fragtt umb von astromye
die künste ienna funden,
das man in kurtzen stunden
erfüre der edlen küngin
den tröme, da von ir jomers pin,
ires schweren lastes burde
ain taill gelichtrett wurde.
calcidius ain maister sprach:
< vil richer küng, din ungemach
das tütt mir nott unde pin:
mag ich, der edlen küngin
wil ich ervaren des tromes twang.>
der fürste do von fröden uff sprang
do er den willen sin ersach:
in duchte das sin ungemach
ain ende do hett genommen.
vil bald was er wider komen.
die frowe dennochtt rüwe pflag,
in schwere ir lïber lip do lag,
sy bliktt an den küng in sorgen do.
er gab ir trost und sprach also
wie er ze den maistern were komen
und sich ir ainer angenomen
hette des trömes underschaide.
gesenftrett ward ir hertzelaid.
ir sin was forchte doch nit fri:
ir wonett dennocht kumer by.
der rok entwarff gar schöne sich.
dü edel frowe wunneklich,
der was daz zille unmasse lang.
die ögen si vil dike schwang
hin gegen dem gestirnne.
dü edel gottes dirnne
gar kum erbaitten des began
biz daz dem tage schins zerran
und uff brach der sternnen brechen.
die warhaitt wolte da besechen
priamus und hecuba,
dar zü menig edel ritter da.
der wise an daz gestirnne gie,
der sternnen loff er nit enlie
er weltte in messen da ze stund.
was im von astaromie ye kund
ward, das halff in claine.
er sprach zü der gemaine:
< die kunst so rich, der ich ye calcidius rät einen boten zu samlon zu schicken. hector übernimmt dies amt.
gwalten han, die wil mich hie
laider under wegen lon.
ie doch so wer ich one won,
...
daz ich waiss ainen man,
der ist samlon genanntt:
wurde dem dü schwere erkantt
der usserwelten küngin,
ich waiss wol daz ir helffe schin
trautte von im wurde geton.>
der herre fragen do begon
in welhem riche alder wa
oder uff welher hande schla
man den meister funde.
antwurtt gab an der stunde
der edel maister und sprach
sin wesen wer ze baldach.
< waffen>, sprach der küng gütt,
< aller erst so ist min sender mütt
verworen und betrübett gar:
möcht ich nun wissen wen ich dar
santte ze botten in daz land?>
im ward gerätten all ze hand
daz nieman wer dar zü so gütt
als sin sun so wol gemütt;
der were stark und usserkorn,
an allen tugenden hochgeborn.
der rautt gevell in gemainlich wol.
ir sine litten inenkliche dol
umb den jungen ze hand.
iedoch da ward hectör da für besantt.
mitt milten wortten sunder drow
sprach dü küngin do:
< gott hätt ze selden dich erkoren,
hectör, min kind so wol geborn:
betwungen hätt mich wunders pflichtt.
ze nieman han ich laider nicht,
kind, tröstes wan zü dir:
vollende mütterliche gir!
gedenck, edler ritter klüg,
daz ich dich mütterlichen trüg
vierzig wochen mit gelust
und das du mütterlicher brust
nie bekortest won der min,
daz doch vil selten kindellin
von mir noch ie ist geschechen.
dinen trost so las mich sechen!>
antwurtt er siner mütter bott
uss rubin varwen munde rott
gar minenklichen und sprach:
< es ist mir gantz kain ungemach.
was du gebüttest, das sol sin,
frow und lïbe mütter min.>
hectör sich do under wand
der rayse. menig pheller von tierand
durch fröde do zerschniten ward,
do er die sälden richen vartt
geloptte siner mütter.
ach milter gott vil gütter,
nun gib im selde und och craft,
daz er der küngin bottschaft hectors abreise.
volbringen müsse also
das sy in hertzen werde frow!
ain schnelles ross ward im verdacht
mitt grünner kobertüre geschlacht,
daz was ain edel samitt;
sin wappenklaid der selben wit
nach rechter lenge wol geschniten,
mit nätten maisterlich durch britten,
als ez dem küng wol gezam.
man zoch im für daz castalan,
uff des hoptte ein rundel
lag, des och der fürste schnell
fürtt ain kilich helm tach
der coste rich, als üns verjach
von eschybach her wolfran
sunder lugen haften wan.
das was costbar, als man saitt,
manig edel stain in gold gelaitt,
dar in ain löwe rampantt;
daz tier ward vigenklich erkantt
sid vil mengem hayden.
nun wil von husse schaiden
ains geblümten künges barn.
gott müsse üns den held bewarn,
der durch lïchte münde rott
kam dick in angst und in nott!
von husse stünd sins hertzen ger.
schilt, halsper, helm und sper
ward für den rainen do getragen,
verwappnett, so wir hören sagen,
ze brisse wol und wunneklich.
sin edle mütter lobes rich
halff im selb mitt ir hand;
uff daz march daz er da vand,
da sass der fürst und schïd dan.
vil menig öge wunnesan
ward von siner vertte nass.
der ritterschaft ain adamas
ersprangte do im ward geseitt
des frömden landes undersched
und was er werben soltte.
nicht lenger er da wolte
ze hove me beliben.
von rittern, megtten, wiben
schied der junge herre dan
über haide und ban.
hie merkend aventüre:
der milte helde gehürre
erblikcte verwappnett ainen man,
des harnasch luchtt und bran
recht als er were fürin.
nach was es schwartz gegen wis:
sin zimier gab och lichten schin; hectors kampf mit lumer.
recht also gelichen gelisz
hetten ir baider helme gelast.
dem ritter werde do gebrast,
...
als er noch tütt vil mangem man:
den helde von throye sprangtt er an.
hectör hengen öch began
uff den stoltzen ritter zier:
ungehür was ir limbier.
der suss baldes ellend trüg,
durch hoffartt und ungefüg
übergab er laider sich.
hectör, der fürst minenklich,
ward umb unschult angerantt.
zway sper gegen schiltes rantt
von rabin hürtteklich
gesenkett kreftenklichen
ward da, als man noch seitt;
dü schäft uff den anger braitt
baidenthalb ze berge flugend.
aller ersten sy sich ze stritten zugend.
der helde stritt ward, so man saitt,
unmassen gross. ir arbaitt
vergeben gar ze türe was.
war umb traitt der dem hass,
der im nie tett hertzen ser?
hette von himel gott so her
des halben minen mütt,
wer da lasterlichen tütt,
daz er den lïsse ligen
und den unschuldigen gesigen,
daz düchte mich ain rechte tätt.
gott wil in göttlichen rautt
geben, wer dulttekaitt
in sines hertzen schrine traitt.
lumer und hectör,
der baider schleg höch enbor
schüffen flïgen flamen.
der ritter sprach:< mir müss erlamen
in den armen all min craft,
dir frumptt nitt all din ritterschaft,
du gebest uff ross und gewand.>
im was da vil unbekantt
des hochen wider sachen mütt.
hectör, der fürste gütt,
sprach:< des gewaltes soll mich neren
min truttes schwertt: ich wil üch wern
üwern ungeschlachten sin.
min mütter, ain küngin,
hatt mich dar umb nit ussgesantt
daz ich durch ains ritters hand
verlausse daz geschmide min.>
lumer sprach:< daz kallen din
frumptt dich gar claine.
wil mir denn gemaine
wessen hocher götte craft,
din tuwingen und din maisterschaft
wil ich hartte ringe wegen.>
aller erst sach man fraisse pflegen
lumer, den held von hocher artt. hectors sieg über lumer und zusammentreffen mit samlon.
lenger ward da nitt gespartt
der stritt. da dem man daz hertze litt,
da schrïtt ain wunden witt
hectör im hopt und den kragen,
verschrïtt gar, hören wir sagen.
alsus so kertt er. nachtt und tag
daz roz vil lutzel rüwe pflag,
won daz es illende in sprüngen gie.
klaine sich der here ie
durch gelust umbe sach.
willenklich er ungemach
laid durch der zartten mütter sin.
an des zechenden tages schin
mitt unverzagtes heldes sitten
kam er für baldach geritten
umb ainen mitten morgen.
er was in grossen sorgen
wie er da solte gebarren,
als noch von tümen jaren
ainem knaben wol beschichtt.
wie er doch an im ritters pflichtt
hette, doch was er ain kind,
manlicher wortt unmassen blind.
sus raitt er für daz bürge tor.
da vand er ainen hayden vor,
den fragtte er da der mere
ob da wonende were
ain maister rich von künste schon,
der were genantt samlön.
< ja,> sprach der hayden,< er ist hie.> -
< so wise mich, trutt geselle, wie
kom ich hin für den werden man?>
er sprach:< ritter, kerend dan!
ze herren ist er mir bekantt:
sin brott, flaisch, win und gewand
das gitt er mir, ich bin sin knechtt.>
der haiden in die statt rechtt
wiste in ze der herberg also.
ziphar der knechte do
sich des rosses under wand.
...
hector erbaiste, so man saitt,
uff ainen palast er do schraitt,
dar an ain kemonatten was,
da samlon der wise sasz
in ainem gestülle raine
von lïchtem baine,
mit mengen listen wol durch graben.
den jungen künstenklichen knaben
sach der wirtt gon gegen im in:
ab zoch er do sin hubelin,
da er ob ainem büch sass
und von astromyen lass.
mit gütten wortten grüss ergie:
< kindischer man, sag an wie
oder wannen bistu komen?
so hübschen knaben ich vernomen
nie by allen zitten han.
nun sag mir, kind so tugend san,
wana bistu des riches?
nun bistu wunnekliches samlons zusage, mit hector nach troja zu reisen.
klaides gar schön uss beraitt.
sag an durch dine hübschhaitt
und tür mir din gewerbe erkantt!>
der junge man all da ze hand
daz wortt mit gantzen züchten sprach:
< wer es üch, herr, nitt ungemach,
mins gewerbes underschaide
wurde üch von mir allhie gesaitt.> -
< diner wortt mich nit befiltt.
nun sag an, trutt kind, was du wiltt!>
hectör sprach:< gnädiger herr,
ich bin geritten werlich verr
von throye her durch frömde rich.
sid üwer genäde selleklich
erloptt mir hatt, so will ich sagen.
der mütter min by kurtzen tagen
so schwarlichen vor gewesen ist
in ains sorglichen trömes frist:
sy duchte in ir schlaffes schin
wie das ain vackell guldin
ir wüchsse von des hertzen grund.
nun ist ir sölich trüren kund
daz mir gar nache ze hertze gatt.
her umb si mich gesendett hatt
zü üch in dis unkund land,
daz ir hie ir truren werde zertrantt.>
samlon mit züchten sprach:
< kind, diner müter ungemach
ist mir innenklichen layd.
ain dinge sy dir gesaitt:
ich han minen palast
gezirtt daz er richen gelast
von edelm gestaine hätt.
ich tün der vertte vil gütt ratt.
wie mir din vatter unkund sy,
richer bin ich denn siner dry
von gold und von gestaine.>
do sprach der fürste raine:
< herr, daz gelob ich wol,
ain mensch doch durch tugend sol
dem andren daz wegste tün
mitt lerr, daz ist im ain rün,
gegen gott ain sellekaitt.>
der hoche maister gemaitt
der rede lachen do began.
er sprach:< du bist der red ain man
und doch der jaren gar ain kind.
mütter trüw dir befolchen sind.
daz sprich ich hie vil wol:
söllt ich des bittren todes zol
mitt dir kiessen uff der vartt,
ich wil diner mütter zartt
durch aller hocher götte rün
daz best willenklichen tün.> -
< so wol mir dene daz ich
mine vartt sälleklich
nach minen funden han angelaitt
...
des fröwtt sich mins hertzen mütt.
sid gott gewessen ist so gütt marfilius bittet mitreisen zu dürfen. die reise nach troja.
daz er mich suss erhörett hautt,
so ist miner sorgen worden ratt.>
das was umb des malles zitt.
der wirtt gebott ön allen nid
dem gast daz er wasser nam.
meng tische von holtze wunnesam
er graben hartte speche,
die tücher rain und wäche
rechtt als ain nüw gevallner schne,
zippressin und aloe
daz warend iere trinkvass.
was man von gold ie gemass,
des was da unmassen vil,
me spisse won ich sagen wil.
der maister rich von hocher kunst
hett ainen schüller, der vernunft
in sines hertzen schrine trüg,
manlich, biderb unde clüg,
marfilius was er genantt.
do im dü vartt erst wart erkantt,
der wolgemütt mit fröden sprach:
< wer ez üch zwaigen nitt ungemach,
gegen troy weltt ich ouch tün die vartt.>
sin hochgeloptter maister zartt
saitt im des genäde und danckes vil.
mit richer coste sunder zill
wurden uss von husse beraitt
die zwen, die vil wurdekaitt
hetten in hertzen grunde.
mitt in ze der selben stunde
hector in wer verwappnett raitt.
von baldach über die marke braitt
gewappnett sy alle dry ritten
mit hübscher rede gar unverschnitten
vil nache uff fünff raste braitt.
marfilius, der held gemaitt,
vor ainem walde sunder wan
ain rotte erbliken do began,
verwappnett wol ze brisse.
zü sinem maister linse
der schüller ritten do began.
er sprach:< dörtt ritten zwölff man:
daz gitt mir wunderlichen schin
was ir haltten da müge sin.>
ir vartt hectorn och ward erkantt.
der held sich schiltes underwand,
er band öch uff den helme zïr
so daz er wol ze der lumyer
ze dem kampffe mochte schechen.
erst begunde vigend vigend sechen.
ribal, der schacher herre, sprach hector und marfilius kämpfen mit ribal und den schächern.
do er so hürtenklichen sach
den troyner im engegen varn:
< du wiltt din leben klaine sparn
daz du suss willenklichen verst
dar da du dich selb so gar verherst.>
sin wappen claide do uff der vartt
von in vil gar geschrotten ward.
ribal sprach:< der helm ist min.>
der ander sprach:< daz schwertt sin,
daz er da fürtt und traitt,
daz sol mir wessen unversaitt:
des mütte ich hie mit schalle,
trutten geselle alle.>
der dritte nam sich des rosses an.
der vierd erbliken do began
den halsper an dem edeln knaben;
den woltt er durch gewin da haben.
was hulffe daz ich für baz
von in hie spreche? sy trügen has
dem fürsten all geliche.
er sprengett werlichen
ward gegen dem jungen ritter stoltz.
rechtt als von der senwen vertt der boltz,
suss ylten dorss ain andren an.
deir den ersten punier nam
uff sinen vigend usserwegen,
daz was hectör der tegen.
wie gar für töttlichen val
der starke ritter riball
hie verwapnett were,
der edel troyere
frumptt in mit dem stiche tod.
samlön der ilte uss nott
zu ainer büchen vere dan.
marfilius tett als ein man
der wagen wil lib und gütt.
von troye der fürst wol gemütt
schlüg der schacher siben tod:
die andren fünff brachtt in nott
der gelertte marfilius.
dü geschrift kündett üns suss.
der stritt mit eren waz ergan.
der schüler bliken do began
wa sin maister were.
dem edlen troynere
ward beschwertt do der mütt.
sin lib waz in erren frütt.
marfilius lügen began
hartte verr durch den tan
und ersach den maister sin:
in ward baiden fröden schin.
mit vil tugenlichen sitten
gen dem heren si do ritten.
in baiden ward do schöne
von maister samlone
gedankett herlichen.
von troye der ellentriche
in gütte schmieren do began
daz er also vorchttsan
in schreken waz gewesen da.
sy hüben sich do uff ie sa.
samlon rumen began
durch iren stritt die zwen man,
den sölich erre were beschechen. hector und marfilius kämpfen mit den drei grünen rittern.
nun hören wir daz büch jechen,
ey sy zü throye in daz land
kemen, daz sy an gerantt
wurdentt aber von ainer schar.
die selben werend ritter gar:
ir harnasch der waz grünne,
mitt ellend warentt sy künne
dü selbe gesellschaft.
ir warend dry, die manne craft
hatten in ierem hertzen.
anne angst sunder schmertzen
ward er und sin gesinde
versüchett so geschwinde:
ich main hectorn, der tugend ie pflag.
es ist ein schnöder bejag
wer dem andren umb sin gütt
willenklichen kumer tütt:
dem och gelich da wol geschach.
sich hüb ain strittenlich ungemach.
hector ward aber ersprengett an.
samlon von stritt endran,
marfilius hieltt als ain tegen,
der sich durch erre woltt erwegen
fluchtt. da ward mitt lob gestritten,
vellen hartt unvermitten
baidentthalb ward von den scharn.
yon throye küng, gott dinen barn
vor schanden hie behüette!
mitt manhaitt gütt gemütte
was versigeltt under in zwain.
der tag unmassen lutter schain
das sich do werlich hüb der stritt.
durch helme tach wunden witt
wurdentt kreftenklichen geschlagen.
ietlicher wonde priss bejagen,
dem er da nichtt was beschertt.
aber ward der rob erwertt.
was hulff hie ain langes sagen?
sy wurdentt werlich erschlagen
die dry in der grünnen watt.
ritterschaft und erren tatt
ward mit lobe da bejagtt.
suss der sälden tag betagtt
was dem held uss troyer land.
wen noch gütt helff wirtt erkantt,
der gevichtett dester bas.
marfilius, ain adamas
manlicher creften mitt genuchtt,
und hectors ellend unde zuchtt
schüff daz in baiden wol gelang:
ir vigend warend in todes twang
genaigett und gerichtett.
susz waz der stritt verschlichtett.
sy fragten aber schönne
nach maister samlone,
den sy kurtzlichen fundentt
mit truren über wunden.
der weg ward aber nitt gespartt,
die fürsten illten uff ir vartt.
ain stig ward innen do kund
der sy do in kurtzer stund
brachtt daz hector troye ersach. festlicher empfang der ankommenden in troja.
wider sin gevertten er sprach:
< gehabtt üch wol ön allen nyd,
nieman gitt ünsz für bas strid.
hie baitten, lïber maister min,
bis ich der edlen küngin
von üch die mere mache kund.
ich waiss wol daz irs hertzen grund
müss da von alle schwere län.>
daz kind von throye schied von dan
gegen der edlen veste hin.
ecuba die kaisserin
was nüwlich an die zinnen getretten.
ir kind biderb und usser jetten
begunde si an der farwe sechen.
wa konde wib libers geschechen?
von fröden ir unmütt zerran.
das claure wib so tugendsan
die sumptt hartt claine sich,
ir lïben fründ so minenklich
sy für die burg engegen gie.
lïblicher grütze nie gevieg
denn von in baiden da geschach.
dü frow uss rottem munde sprach
wo er den maister hett verlön.
mit züchten antwurtten do begon
uss miltem mütt ir sun, der held,
er sprach:< frow, ob ir wellt
enpfachen den künstenrichen man,
so söltt ir ritten unde gan
gebieten gegen im uff daz veld.>
die küngin bas den in zeltt
uff ainen witten palast gie,
da sie iren man den künge hie
mit all der massnie vand.
si tett dem held bald erkantt
des hochen maisters zü vartt.
lenger ward da nitt gespartt.
priamus hüb sich von dan
mitt sübenhundertt werder man,
die alle ritter warend genantt,
gastbarlich in richem gewand
von purper und pissen.
die küngin verwisen
gebott den frowen raine
und megten all gemaine
daz sy ze wunsche prissen sich
und ze lob dem maister tugenlich.
gott hette lobes und erren vil
gelaitt, als üch sagen wil,
an megtte und och raine wib,
die nach wunsche ir werden lib
hetten suss gezierett.
man und wib geparierett
ward zü ainer wunnenklichen schar.
sy fürtten mit in offenbar
prosunnen, rotten, pfiffen:
harpffen man da griffen die aufnahme am hofe zu troja.
mitt schnewissen henden sach.
alsuss die rotte von husse brach.
ie der ritter frige
der fürtt sin amye
und iede frow wider ir amiss.
suss ward der hoff nach hocher wiss
von menge wol gezierett
und künglichen gefierett
gar nach rilichem lob.
vier ritter trügend ob
der küngin ain himel tag,
dar an man manigen rubin sach,
den edlen sternnen vil gelich.
in lasur gefintt wunneklich
was der selbe himel
öne aller schlachte schimel;
dar under stangen wunneklich
von vierer hand rylich:
die aine lingum oloe,
die ander wiss als sam der schne
von lïchten baine,
dü dritt zippressin raine,
die vierd stang was sich guldin.
wa gesach man ie wirttin
mitt grösserm lobe ze velde?
suss kam äne melde
all da von troye her gegon
dü küngin rich ön allen won
gegen irem vil werden gaste.
mit lïchtor gelaste
ward der herre angesechen,
dem man riches lobes jechen
müste: daz schüff sin maisterschaft
und hectors ellenthafte craft.
suss ward er von der küngin
zü throye schön gefürett in.
die wunneklichen frowen
begunden alle schowen
samlon, den do sin kunst
hette uss brachtt und dü vernunft.
müttes und sällekaitt
was gott an lütt hätt gelaitt,
des hette er völlenklichen pris,
stättes müttes unde wis,
ain herre öch von geschlächtte,
da von man in ze rechtte
werdeklichen brüffen sol.
des wirttes lib waz tugend vol:
er fürtt den minenklichen gast
uff ain sall da lïchter
was und ander wune vil.
menger hand saittenspill
gab wider ain ander süssen ton
da priamus und samlon
sassen und dü küngin.
cassandaria, ir töchterlin,
hette ain küngliches claid
dem gast ze erran angelaitt,
dar uss ir lib gab lïchten.
ob in menig edel fögellin
in künner lutter stime sangk.
fröde ön allen twang
erdachten sy do under in.
ecuba, die küngin,
gebott dem ingesinde
daz sy uff geschwinde
trügen win und brott;
der künge daz selb gebott. das festmahl.
was man von wirttscheften saitt,
daz ist gar ain uppekaitt
wider das das da was.
die tisch wurden sunder hass
rilich und schön beklaitt;
menig sydin tüch dar uff gelaitt,
von menger listen wol durch weben.
gott geb dem wirtt sinen segen
der sinen gesten spatt oder früg
so riche handlunge tüg!
dü trinkfass man da vand,
von den tütt üns die geschrift erkantt,
dü warend weder gold, silber noch holtz.
nun sag an, wolfran, maister stoltz,
welcher hand mochten sy da sin?
ja sol ich uff die trüwey min
dir umb die trinkfass denne sagen:
der minste nappffe für getragen
da ward, daz waz ain liecht rubin;
der ander nappff ön alle pin
den nampte man ain sapfir blau;
dar nach ain lïchter graw
daz dritt was, ain capotus;
das vierd ain richer amichulus;
ain vil lïchter...
man da an neppffen erkantt
karfunkel. die zwölff staine
vand man da gemaine.
der nach rechtt vergoltten han
den klensten söltte an allen wan,
er were wol tussend marke wertt.
gold, silber, holtzes nieman gertt:
sy trunkend all gemaine
uss edlem gestaine.
wir lassend umbrede sin.
von barbarie der beste win
der durch kellen ie gefloss,
des trüg man dar, daz es verdross
jung und och altte.
spiss manigfaltte
trüg man dar unclenne;
dü vass von gold reine
waren und gar lutter vin.
ecuba dü küngin
was ze gemassen do erkorn
dem edlen maister hochgeborn;
daz schüff ir wippliche zuchtt.
ir tochter, ain raine frucht,
dü wippliche cassandra,
ward ze gemassen geben da
dem werden schüllere.
was im hoches mere.
pollixena, ain junges megetin, samlons erzählung der reiseerlebnisse.
müst hectors gemasse sin.
suss hie mit wirttschaft ende nam
der imbis, da on allen wan
waz riche handlunge geschechen.
bas und bas man möchtte spechen
uff dem hoffe richen schall:
da undan vor des künges sal
hortte man menges saitten clang.
iederman sine sinne twang
ze dienst dem gast, der da waz komen,
als ich es han vernomen,
von vil frömden landen dar.
der küng und der ritter schar
des maisters under wunden sich,
von aventüre hoffenlich
ward er da gefragett.
er sprach:< mich nitt betragett:
was mir beschach in kurtzen tagen,
da von wil ich üch mere sagen.
ich und üwer kind bald
rittend samend für ain wald,
dar zü min schüllere.
gelobend mir der mere!
mit vil toblichem sitten
wurden wir do angeritten.
was sol ich nun me sagen?
min mütt begunde gar verzagen,
fluchtt begunde ich süchen:
zu ainer braitten büchen
ich, herre, werlich endran.
hector raitt die vigend an
und öch min schüllere.
gelobend, küng, der mere!
sy vachten als helden gütt:
laider verzagtt was ie min mütt,
min vorchtt die was manigfaltt.
ir schlege erschullend durch den wald.
one den bitterlichen töd
so ist das, küng, die gröste nott
die uff min sellikaitt
von schrecken ich noch ie erlaid.
doch santt gott in zwain den segen
daz sy starker schlegen pflegen
und den vinden gesigten an,
die selben zwen man.>
do priamus die red vernam,
der herre lachen do began,
mit im manig edel ritter vin.
manig gütte rede under in
von klügen wortten ergie,
do in der herre also hie
siner zaghaitt hett verjechen.
dü wirttin in begunde spechen
mit lïblichen ögen an.
die fürsten tratten dannan.
dü küngin in ir haimlich gemach samlons deutung des traumes.
gebott. mit züchten sy do sprach
daz man in dar in brechte
und alles daz erdächtte
daz gemache möchte wesen,
als wir daz büch hören lesen.
der maister tugendlichen lag
verborgen untz uff den miten tag.
inastromye er da vand
daz im der trom ward erkantt.
aller erst santt er zü der küngin
daz sy ain bekin guldin
hiesse dar tragen lutter, claur und vin;
dar inne gab der aubend lïchten.
uff ain gestülle der hoche gast
gesass. da er der sternnen glast
beschaidenlichen angesach,
er schwaig, daz er do nitt ensprach.
er lïss füss ze boden hin.
er satztt och uff daz hobett sin
ain hüttlin gar über lutt,
daz was ains zedemones hutt,
die was im gütt für trurekaitt.
suss vand er den underschaid.
von der liechten sternnen brechen
begund er bliken unde spechen.
des rechten tromes warhaitt
ward der künginen gesaitt.
samlon, der wise man,
gar kum verjechen do began
des tromes schwerliche geschicht:
< owe der jemerlichen pflichtt
die throye gewinen sol!
küngin, gehabe dich wol!
vernim vil rechtt was ich dir sagen!
du gebirst in kurtzen tagen
ain kind, daz du undern brüsten traist,
daz du, frow, vil wol waist.
und kumptt es für, da wirtt ain held:
ob allen kempffen usserweltt
wirtt sin unverzagtter lib.
dis ist der trom, vil werdes wib,
der dir worden ist erkantt.
throye wirtt von im verbrantt,
das ist dü vakel guldin,
da von brandlicher pin
hie nach an throye für gatt:
das kuntt von des kindes tatt.>
< owe,> sprach sy,< mir der schweren frucht,
die all sölich unzuchtt
an ierem aigen wil began!
ich wil es wenden, ob ich kan,
throyen jemerlichen brand.
sin lib müss werden versantt
als er ze der weltt erst wirtt geborn.>
dem edlen maister usser korn samlons rückkehr in begleitung hectors. empfang in der heimat.
bott sy da silber unde gold.
er sprach:< durch kainer schlachtte sold
bin ich, frow, her gefarn.
gott müsse üwer erre bewarn.
vil werde hochy küngin!
haissend mich von husse hin
gelaitten wider in min land!>
hector ward aber da besantt,
daz er in solte belaitten dan.
des ward der unverzagtte man
in sines hertzen sinen fro.
urlob ward genomen do.
der wisse kum ward gewertt
urlobs, des er da gertt
hette zü der küngin.
si tailtt im über den willen sin
gold, silber und gestaine
für, bis es der raine
gab wider so geschwinde
dem nottigen gesinde,
besser denn zechen tussend mark.
er und hector, der tegen stark,
mitt vil tugenlichem sitten
alsus do von husse ritten.
das gesinde gemaine
gross und dar zü claine
wunsten vil hailles in do.
ir werde hertzen warend fro.
ir ritten ward gar balde.
war sy hin ze walde
kertten durch ieren werden mütt,
nieman die helden gütt
iertte an ir vertte.
hector der sturm hertte
ward unmassen gemaitt.
rüm und sellekaitt
lag an den heren allen gelich:
anne allenn stritt herlich
komen sy gen baldag.
die warheitt ich wol künden mag:
erst ward da schönne
von maister samlone
der von throye enpfangen.
geritten und gegangen
komen one schwere
die starken burgäre.
ze dienst und ze wirdekeitt
warend sy alle beraitt
dem maister und sinem gaste.
ane aller hande raste
ward da schon gehoffiertt.
mit fröden ward geziertt
vil menig hoch edel wib,
die hayden gasten och iren lib.
in ward wunder gesaitt
von der hochen künhaitt,
dü allen ward gemachett kund
vil gar an der selben stund,
dü an hectorn lege.
da von im do wege
warend alle die da sassend.
laides sy vergassend,
das in der krefte ain adamas
ze lande alsus komen was.
ain man waz under in allen,
dem begunde missevallen
daz man den gast loptt für in.
er sprach:< das ich so faige bin
daz mich nieman hie loptt,
und ich och vil dik getobtt
han an den wider sachen min, amur fordert hector zum zweikampfe.
den ich lange werende pin
mitt minen henden han gegeben!
söltt min ritterliches leben
dar umbe uff der wage sin,
e min lib müss spottlichen pin
dulden von des gastes hand,
vilichtt wirtt im bekantt
daz ich besser bin denn er.
schiltt, harnasch unde sper
müsser mir von dem libe
murden: daz er vor wibe
ogen sol mitt creften ergan.
mag er gehaissen sin ain man,
des sol ich im wol gunnen:
mir sy denn zerrunnen
dü craft die ich gester trüg,
ich wil sölichen unfüg
begon an dem gaste,
wie ir in alle vaste
rümend, die hie sitzend,
ir wissend noch entwissend
mitt vil grosser tümhaitt.>
der edel schüller gemaitt
dett do kund dü mere
dem edlen throyere,
das in mitt ritterschafte sur
ansprech alsus amur.
hector zü der menge gie,
da in manig ritter enpfieg
und vil der burgäre
one der vechtäre
der da gehaissen waz amur,
der duchtte sich in fraisse sur.
von throy dem edlen held gemaitt
von dem ritter ward gesaitt
daz er in under sinen dank
da tuwingen weltt in den getwank
uff stechen und uff stritten.
des antwurtt an den zytten
der junge, als er wol kunde.
uss rubin rottem munde
güttlich er zü dem ritter sprach:
< ja bin ich durch strittlich ungemach
da her von lande nitt gefarn;
doch wend ir mich vor nott bewarn,
ich main von andrer helden hand,
ir werden von mir angerantt.> -
< das schwer ich by den götten min
dir one alle arge pin
daz dich nieman rürett
obey din hand enpfürett
mir alle mine wirdekaitt.
so sy dir, ritter, wider saitt
uff vil stark genike,
dem tödlichen strike
keme du nie so nache.> -
< du mich nitt verschmache,
held, du hast übersprochen dich.
es ist an dir gar wunderlich
daz du hass trest ainem man
den du mitt ogen sunder wan
nie me hast gesechen.
an dir kan ich nit witze spechen.> hectors zweikampf mit amur.
der umb rede ward getagtt.
amur, der fürst unverzagtt,
beraitte sich do an der zitt:
halsper, platt, kürsitt
das waz von gold liechtt gevar,
dar inne manig schwartzer adlar
gefintt und gewierett.
daz selbe was gezierett
mitt ainer tekin sin runzitt,
da mitt er komen woltt in stritt.
ecuba, nun müss din kind
gegen ainem vil suren wind
mit scharppffen schwerten frumen han.
hie wirtt der seldenriche man
mitt lobes sitte och uss beraitt.
uff sin ross ward do gelaitt
ain riche kobertüre:
meng edel tier gehüre
uff der tecke gab da glast.
ain silber wiss geschmid der gast
fürtte, dar ob ain blatten.
woltt in da strittes ieman satten,
der müst es in den armen haben.
man sach den werlichen knaben
füren an ain waffenklaid:
von richen perlan was gelaitt
dar an mänig löw ranpand,
den man in rotter farwe vand
in lïchtem,
als es billichen solde
füren von throye aines künges fruchtt.
des selben hett och mitt zuchtt
der fürst ain rundel uff gelaitt:
des helmes tach kurlich gemaitt
was ain tier gefintt rubin.
er illt ze velde on alle pin
da er den wider sachen sach,
der im selber vil ungemach
wolte fromen, er wiste wie.
er vand by im halten hie
vil mangen der da güttes gertt:
thrumetter, fiffer, vil spilütt wertt.
den rossen ward verhengtt
und flisslich mit fröd ze samen gesprengt
ward allda uff die hertte.
entweder ross sich wertte
so man sy mitt sporen rürtte.
der hertte plon ermürtte
von ieren starken yssen.
man sach dörtt verr den wisen
maister tugend riche
haltten gar clägenliche.
ein andrer just ward da genomen.
wer hie schaden oder fromen
neme, daz wirtt schier kund.
hector von throye an der stund
mitt fraisse kam geritten her
mitt ainem arm grossen sper;
mitt manlichem mütt geluste
frumptt er dem hayden uff die bruste
ainen stich so sorglich hectors sieg über amur. seine rückreise nach troja.
daz der schiltt von koste rich
spieltt en mitten an den arn.
in müssen sine gött bewarn
sol er hie mitt grossem schaden
suss nit werden über laden.
erst wurden die ross getrukett,
mitt sporen serr geschmukett
ze samen: strittes ward gegertt.
iett wedrer tegen werd
satztte sich mitt fliss da wider
daz in der ander nitt brechte nider.
man sach den schum und den schwaiss
begüssen vast des angers kraiss,
dar under och gemischett blütt.
von throye der hoche ritter gütt
uss zorn an den stunden
dem herren aine wunden
schlüg, als wir noch hören sagen,
enmitten durch den hals kragen
( des selben mir gelobett),
daz im helm und hobett
uff der planiure gelag.
hett er pris und stritz bejag
beholtt an hectors libe,
daz rumptten sine wibe,
wenn er zü innen keme:
in iertte des dottes reme.
gott richte nach rechtte
daz er dem hochen geschlechte
von throye hallff daz er genasz.
dem unrechten er wider was.
ich welte daz sin gütte
hette stättlich daz sin gemütte:
so were er dem rechten by
und tett in aller sorgen fry.
amur, der fürstenliche tegen,
was jemerlichen tod gelegen
von grossem ubermütte.
es kuntt nitt ze gütte,
wan söliche übermütte
vil dik grossen schaden tütt.
nun schwigen wir der mere!
hector der gewere,
zen landes frömden mannen
onne allen hasse er dannen
kertte, ön sunder schwere.
der miltte tegen märe
schüff daz er gelobett ward:
tussend mark er uff der vartt
da tailtte under gerende diett.
daz schüff, do er von dannen schied,
daz im menges knappen mund
sprach do riches lobes fund.
sin milte hand all da erwarb
daz sin lob noch nie erstarb.
mitt wirdekaitt schied er von dan:
von mengem ritter tugendsan
ward im gesprochen lobes wortt,
won er sich uff der selden ortt
suss könde gerichtten.
wer sich noch so verschlichten
mitt gütter wandelunge mag,
daz ist ain seldenricher bejag.
was sol umb werbes vil? hectors kampf mit dem riesen ruel.
ain urlob uff lobes zill
ward dem fürsten gegeben.
sin gemütt begunde streben
gegen throye in sins vatter rich.
sin hochwerder maister tugenlich
gab im ain ryliches gold.
der selbe achtbarliche sold
was für ungemütte gütt:
der stain rott als ain blütt
was gütt für wasser und für für.
der edel gast vil gehür
kertte von dannen balde
von baldach ze ainem walde.
gewaltenklichen stünd ain man
verwaffnet miten in dem tan.
der halsper luchtt als ain gold.
sin lib was niemand hold
won der unkünsch waz als er.
heltt hector, strittes ger
müst du aber haltten.
der hoch gotte sölle walten
furbas diner wirde!
des ryssen begirde
was nitt anders denne zorn.
zwo hossen trüg der usserkorn,
die waren lutter stechelin,
übergültt rain und vin,
gelüttrett als ain spiegel glantz;
sin schiltt der waz unmassen gantz,
sin zaichen waz ain trake rott.
er hette mengen ritter nott
gefügett in dem walde.
hector der balde
was dennochtt von im nit gesechen.
aller erst begunde in do spechen
ruel, der vil starke man.
michell wunder in do nam
wie hector an den zitten
so nache getörste ritten.
mitt vil balden sprüngen schnell
sprang der rysse ruel
an den held uss throyer land.
ainen ritter er da vand
der selten im ze handen komen
was. er wond grossen frumen
vinden: nain, es was verspartt:
sin üppige hoffartt
schüff daz es im da missegie.
nun merkend all recht wie!
mitt fraisse ward geloffen an
von throye der kampfes riche man,
der ie nach hocher wirdekaitt
mitt manlichem stritte straitt.
ruel ain stange vie:
der vertte der risse nit enlie,
den unverzagtten wigand
lïff da an mitt friger hand.
der junge küng von throye sprach:
< warumbe weltt ir ungemach
üch selber fügen und mir?
strittes ich gar gern enbier, hectors sieg über ruel.
mag ich es an üch, herre, han.>
der grosse sprach:< daz sie getan,
gistu mir harnasch unde schwertt,
won min sin der von dir gertt;
dar nach one wende
füss und bede hende:
das ist alles min zoll.
für war ich dir daz sagen sol.
machtu genessen denn fürbas,
daz lass ich wol onne hass.> -
< mag es dar umb nit anders sin?>
< nain zwar,> sprach der sarasin. -
< sid ain getailtz mir ist gegeben,
daz ich mitt stritt mir min leben
von üch, herre, zinssen sol,
daz zimptt der ritterschaft nitt wol.>
sich hüb manig blik gar schnell.
hector und ruell,
die zwen starken kampff genossen,
zaghaitt sy baide waren blossen,
manhaitt waz der fürsten spil,
als ich üch nun sagen wil.
vil starker schlege ward geton
uff lïchten on allen won.
gar ebenhüss was ir mütt.
baide schwaiss und blütt
rertten sy baidenhalben.
der schnew viel nie von alben
so vast als da die ringe.
von throye dem junglinge
ward erst grimer zorne kund:
mitt ainem schlag machtt er wund
den haiden da im lag daz leben:
in dem blütt schweben
der ungefüge do began.
alsus den sige do gewan
der ie getrüwes hertzen was.
dem vaigen er do sunder hasz
schwang sin michels hobett ab.
von dannen raitt der werde knab
fry vor aller schande
balde haim ze lande.
do er erst throye ansichtig ward,
er sprach:< vil hocher gotte zartt,
behütte mich hütt ze aller zitt!
war umbe trett mir den ieman nyd
dem ich nichtt arges gunde?
ich pflege gern ze aller stunde
anders nitt won mausse:
in stetten und uff der strausse
mir nieman der eren gan.
wennend sy an liden lan
mich tümen haben funden?
nein, ich wil ze allen stunden
den vigenden vigentliche tün, hectors empfang durch hecuba.
den fründen früntlichen rün
iemer willenklichen geben
die wil ich haben mag daz leben.>
die rede traib er eine
untz daz der fürst raine
ze throye an die muren kam.
ecuba erblicktt den man,
ir hochgeloptte raine fruchtt.
si sprach:< dis wer ain unzuchtt
daz ich nitt engienge,
min zarttes kind enpfienge
nach mütterlichem rechten.>
küng, ritter unde knechten
iltten mitt der wirttin
mitt grosser schar one alle pin:
wol zwölff tusend oder bas
in richen claidern, wissend das,
ieder herre und sin wib,
da sy den herlichen lib
enpfiengen wol nach wirde.
sin mütter mitt begirde
kuste iren usserweltten barn
und truktte in an ieren lib so warn.
ze hand ersach die gütte
berunnen do mit blütte
ir lïbes kind. dü frowe sprach:
< owe, du duldest ungemach
von menger wunden, dunkett mich.>
trost gab ir der ellendrich
mitt senden wortten an der stund
und saitt ir daz er were gesund.
lieblich geschach da manig blik,
vil wipplicher brawen strik,
claur und unverdrossen,
wurden da enttschlossen.
lïb gegen lïbe sach,
als mir die geschrift für war verjach.
das was die mütter und ir kind:
wa noch besser frunde sind,
der han ich seltten gesechen.
doch wil ich ains dings jechen:
lïbes wib, getrüwer man,
dü mögen och wol früntschaft han.
hie ward gross umb in der schall.
uff ainen wunnenklichen sal
ward gefürett do der held.
sin edle mütter usserweltt
den helm im von der achslen band.
do sy schadens nitt enfand,
des was ir hertze unmassen frow.
gegen der blatten bott sy do
ir hende blank als ain harn.
hector, ir getrüwen barn,
entwappnett sy do mitt ir hand:
sy lïss sines ruggen band
die vinger schlichen hin ze tall
an den lib über all,
ob der fürst ichtt were wund.
do sy in sach gesund,
ir lib schwere do vergass.
der herre zü ir nider sass
uff ain gestülle, daz was rich.
ecuba dü minneklich des paris geburt und aussetzung.
hiess dar bringen gewand,
den besten samatt den man vand
gewürkett ze der mitlen indea,
wol gefuriertt sa
mit mangem zedemones vel.
daz laitte an sich der helde schnel.
für unmütt was das klaid
bede geschnitten unde braitt,
dar zü gab es richen schmak:
für war ich daz wol sprechen mack.
des fürsten sälde dü waz gross:
nieman waz der sin genoss
wer über alles daz land,
won man in vil dike vand
an der aller besten schar,
recht als ain flukender adler
vor andren vogeln ist erweltt:
das lob fürtt hector der held.
nun laussen wir in manhaitt pflegen!
wir söllen prugen und stegen
gegen dem kinde usser korn
daz dü küngin hochgeborn
nach by ierem hertzen traitt,
da von sich michel arebaitt
hüb und ufferstanden ist.
hie nach in süben wochen frist
kam ze der weltt disse frucht,
dar an vil gross unzuchtt
sin selbs mütter begie.
hector waz geritten hie
verr ze ainem turnaye.
der durchlüchte laye,
wer er da ze husse gewesen,
der junge möchte wol sin genessen.
dis mochte laider nitt sin.
ecuba dü küngin
gebott ainem ritter sunder hasz,
der hemliches rauttes was,
daz er den jungen balde
verdarbtte in ainem walde.
hylyon waz der held genantt.
do er daz jomer befand
daz er da wurken söltte,
sin sendes hertze woltte
zerspaltten umb daz hertzelaid.
er vorchte künftige arbaitt
von der edlen küngin.
mitt wennen er daz knebelin
in ainen rotten pfeller wand;
klaine tüchlein, die er vand,
dar in band er die richen frucht.
an ir vollendett er manes zuchtt.
des heldes nott ward manigvaltt:
alsus er in den grünnen wald
brachte den kranken fürsten vin,
ein lïchtt pülsterlin
waz im under den lib gelaitt.
des ritters trüwe warend braitt:
vil dike sach er den klainen an,
zü sinem munde tugend san
gar ofte er in kuste.
siner senden bruste
gab er vil mengen senden stoss:
des den herren nitt verdross. paris wird vom hirten ribalin gefunden.
wen in der junge anne lachtt,
sin lib von laide erkrachtt.
was soll ich nun hie me sagen?
der junge ward alsus getragen
zu aines wilden wassers flütt.
under ain linden witt und gütt
do lett er es nider und schied von dan.
sin claines hoptt tugendsan
mitt ainem tüch verdekett ward.
hylion der iltt die vartt
wider gen throye von dem knaben.
daz kind von hunger sich gehaben
gar trurenklichen begunde,
won es nitt enkunde
anders clagen sine nott.
es was vil nach von hunger tod,
won daz ain hirtte durch den tan
mit sinem vich gestrichen kan,
der was gehaissen ribalin.
do er vernam des kindes schin,
des lïchten also blank,
mitt ogen tett er mangen schwank
all dar da der knabe lag
und von hunger jomers pflag.
an den arm er in gevie.
ain lïpplich da ergie:
der schwache troinäre
( gelobend mir der merre!)
den altten schmieren an began.
ribalin trüg in von dan
da er ain hertte von gaissen vand.
under den ward im erkantt
aine, die wisser farwe was.
den knaben der da fröden las
was von hungerlicher geschichtt,
der hirtte sich do sumptte nicht,
er hieltt in dar under.
da ward daz kind munder.
der claine lachen do began,
als mans noch erkennen kan:
satter lib frölich hopptt traitt.
also waz onne underschaid
dem jungen wider varen,
do der kaysserliche barn
des viches milch in sich getrank,
gestillet ward do sin gedank.
der edel vesper sternne,
den der hirtt gernne
sach, der begunde uff gon.
ribalin, der werde man,
sins knaben sich do under wand:
er iltt bald da er vand
die altten herberg sin.
lixa hiess die wirttin
der er den jungen bevalch,
der dennocht laider ain walch
waz aller hande sprache.
ecuba, din rache
die hett nitt gütten fürgang:
wer ie nach valschen sachen rang, des paris kindheit.
daz der gienge hinder sich,
daz were an gotte mugelich.
lixa, die frowe tugend lich,
durch ir mannes bette do sich
der frigen fruchte under wand.
handlung von wisser hand
dem jungen beschach.
gewan er vor ie ungemach,
daz was alles da hin.
dü tugendhafte hirttin
er straich im dik den lib,
da von man daz raine wib
sol gesten und rümen,
mitt zartten wortten blümen
umb ir rechten wibhaitt.
den ierdischen held gemaitt
zoch sy als er wer ir kind.
wa noch söllich frowen sind
die gernne halten maister schaft,
den sol man sprechen lobes craft.
sus zugend sy den jungen tegen
untz er spisse begunde pflegen,
anne aller schlachte melde.
wen der hirtt ze velde
woltte nach gewonhaitt,
sinen sun vil gemaitt
wand er in den mantel sin,
des underzug was scheffin
von gütten vellan untz uff den füs.
sorge ward im dike büss
wen er daz kind ane sach.
sin sendes truren daz ward schwach
von mangem lïben blike.
in warer mine strike
verlaidett er vil ofte ward
von dem edlen kinde zartt,
dem er holdes hertze trüg.
schirmen, schïssen füg
und sprünglichen springen,
ze allen gütten dingen
hett er maisterliche sin
...
ribalin, der milte maister tün,
lertte sinen lïben sün,
do er ward fünff jar altt,
das er waz behende bald.
was schirm schleg sin vatter schlüg,
die traib der klaine behende genüg,
der begund er waltten.
daz gevielle dem altten
ribalin unmassen wol.
für war man daz künden sol.
ains tag der hirtte sass,
ze undern trank und ass der knabe paris erschlägt mit der faust einen hund.
er und das kind; an ainer stund
ain vil übel bendig hund
trapptte für den tische dan,
dem kind er daz brotte nan.
der jugend ward do zorn erkantt:
uff hüb die funst der wigand,
dem rüden gab er ainen schlag
daz er bald tod gelag.
dü wirttin straffen do began
den jungen knaben tugend san.
er sprach:< es tett mir gar nott:
er nam mir fräffenlich daz brott.>
< nun müss din vil junger lib,>
so sprach des werden hirtten wib,
< hütend rinder und schaff,
wen du, kind, süssen schlaff
söltest haben in der nachtt,
dar umb daz du den hund geschlacht
vor minen ogen hast erschlagen.> -
< mütter, wiltu in denn verclagen,
ich wil ze aller stunde
verwessen tussend hunde,
wa ich by dem viche bin.>
lixa gewan gar senften sin,
ir tett des kindes rede wol.
ein aventür ich sagen sol:
morgen do der tag uff brach,
ribalin ward also schwach
daz er ze velde nitt mochte komen.
sinen jungen sun so fromen
batt er do mitt dem viche gon.
daz kind sprach:< daz sy geton!>
do kertt er ze walde
mitt mangem stiere balde,
rinder, schaff unde schwin,
daz warend die schiltgenossen sin.
mitt den kertt er in den tan
der vil kindische man
uff ain vil wild gerütte,
da selten ander lütte
hetten viches gepflegen.
der vil künsche tegen
ainen grossen beren sach,
der vast gegen dem viche brach,
den sach er serre brochssen.
ains jerigen ochssen
sich das tier underwand.
< waffen,> rüff daz kind ze hand,
< wel ain ungefüger hund!
...
ünser rüde, den ich schlüg,
der was och schwär genüg
und dem hund doch ungelich.
nun düchte es mich unbilich,
söltte diere grosse hund
den stierr essen an diere stund,
das tätt minem hertzen we,
ich verliche im den kalben ee.>
der fürst luff den berren an paris tötet mit einem kolben einen bären.
mitt ainem kolben fraisan:
der junge knaben toren
schlüg den beren zwüschen die oren,
daz er den stier balde lie
und numend dry stund umbegie
und sich bald straktte tod.
dissen stritt und disse nott
sach nieman won dü vögelin.
das tier er by den füssen sin
zoch zü ainer studen dan,
untz die nacht gunde angan:
do kunde er in kurtzer stund
bruchen sinen laitt hund
ze ainer wider geband.
heim yltte er ze hand
ze sines lïben vatters husz,
da er des morgens uss
mitt sinem viche was gefaren.
der altte hirtt begunde gewarn
daz ain stier waz worden wund.
ribalin fragtt an der stund
wer in geschadgett hette.
daz edel kind so stätte
sprach:< daz tett ain rüde gross,
des er doch lutzel genoss.
wol dan mitt mir an dirre stund,
ich zaige dir den grossen hund,
in dissem stalle ich in han.>
do der altte vernan
daz es ein grosser ber were und waz,
nie kind ward gehandeltt bas
von vatter noch von mütter.
sy sprachend:< sun vil gütter,
so wol dir iemer ze aller stund
daz du brachtt hast dissen hund.>
< dir ist, kind, geschütze
ze dissen tierren nütze,
ich wil dich sin für war wern.
es sind nitt hund, es haissen bern,>
sprach der alte ribalin.
...
grüs und wirde,
stätte und begirde
trügend sy geschwinde
dem lïben kinde
handlunge lysse.
mitt vil gütter spisse
ward es im erbotten,
gebratten und gesotten:
sin gar wol gewartett ward.
wen er zü andren kinden zartt
gieng durch kurtzwille stan,
sy bliktten in mit flisse an
und duchte sy wunders genüg
daz er allain den beren schlüg.
der altte lertte in schïssen
des in nitt verdrïssen
woltt wen er müssen pflag.
es geburtt sich uff ain tag
daz der junge des viches aber wieltt. paris erschießt einen löwen.
in dem wald da er hieltt,
ainen löwen er vernam
aber verre durch den dan
mit vil wortten galme
vor ainem wilden balme,
da des kindes hütte was.
er dachte:< waz bern ist nun daz?
dem ersten gebarett er ungelich:
sin stim ist gar fraisslich,
der der selbe berre pfligtt.
owe, wie er mir angesigtt,
so hatt mich verlorn
und sinen hund usserkorn,
den ich vor dem tische schlüg.
nun wer es doch ain ungefüg
söltte ich im kalb lon:
daz ich noch nie han geton.>
nach des hirtten lerre
daz miltte kind so serre
den ungehüren löwen schoss
mitt ainer wilden straulle gross
durch die brust, da daz hertze lag.
ach aller sälden östertag!
wer gab dir sölche craft
daz du wurtt sighaft
an dem der der tieren vogtt ist?
ribalin, daz tett din list.
der tag mit haittre zergie.
der fürsten den siglossen hie
by ainem baine von der statt
zoch do er des todes matt
waz worden, ze ainer studen hin.
des jungen maister, ribalin.
kam da hin an der zitt.
hett er gesechen dissen stritt,
wie der löw waz gelegen
und och gezogen von dem wege
hin zü ainer hürste was,
wa ward ie man ze mütte bas
denn im, seitt üns die geschrift.
hartte fry vor valscher trift
sin tugenlich es hertze was.
zü dem jungen onne hass
er mitt grossen züchten gie
und fragett in mere hie
was im geschechen were.
das kind so seldenberre
dem hirtten sagen do began.
er sprach:< ain berr fraisan
was aber ze dem viche komen.
do ich daz, vatter, hett vernomen,
mitt schïssen ich im den lib.
gang hin, mins hertzen laid vertrib,
und wartte wa er ist!>
ribalin ze der selben frist
gieng da er den löwen fand.
wunder nam in sa ze hand des paris verhältnis zu seinen pflegeeltern.
daz gott so grosse getürstekaitt
an den knaben hett gelaitt.
lïblich grüssen da ergie.
der altte do daz vihe lie
wider haim ze husse gan;
daz kind do den löwen nan
mitt kreften über die achseln sin.
< bütt mir daz tier,> sprach der vatter sin,
< min trutter sun, la mich es tragen.> -
< nain, vatter min, der red getagen
soltu, vil usserweltter man!
wa ain kind mag fur sin vatter stan
in nött und öch in arbaitt,
da sol es zü sin beraitt.
daz zïmptt mitt züchten
tugenlichen früchtten.>
alsus daz kind den löwen trüg.
ze husse michel ungefüg
lixa die mütter dar an sach,
als zü dem jungen sy do sprach:
< min usserweltes raines kind.
ob dir trüw befolchen sind,
sag mir, wannen ist bekomen
dis tier, hett ich gern vernomen.>
< mainstu, mütter, dissen bern?
der rede wil ich dich gern wern
und wil dir künden und verjechen
wie mir zü im ist geschechen.
mitt grime er gestrichen kan,
sin lutte stime er durch den tan
traib, du was gar engstlich.
ains kalbes ballde sich
diere berr under wand:
ich schoss in mitt miner hand.
ich clage nitt wan minen bogen,
den han ich enzway gezogen
an dissem vaigen tierre.>
dü schönne frowe schiere
gab im trost unde sprach:
< hie mit sie, kind, din ungemach
alles samend gar da hin:
ainen bogen hürnin
soltu, kind, von mir enpfon.>
iemittan ze husse gon
begunde er und die mütter sin;
den löwen warff er balde hin.
mitt der frowen er do gie
in ain gaden hie
da er wol vier und zwainzig bogen vand.
besunder ward im erkantt
ainer der starkes hornes was,
schwartz als ain spiegel glass,
stainböckin und vast gütt.
gesenftett ward des knaben mütt
von fröden mitt geluste:
sin mütter er do kuste
daz sy in hett unbetrogen
also an dem gutten horn bogen.
vil wirdekaitt ward im erdacht: paris erschießt einen hirsch mit goldenen geweihen.
ze mausse ward gar vollebracht
des knaben kintliche ger,
kocher und bogen her
begunde ze walde
füren, der vil balde,
der raine und der gehüre.
frömde aventüre
ward im dik und oft kund.
daz fügtt sich uff ain stund
daz der gütte raine
aber altter aine
komen was ze walde.
nun sach er für sich balde
ainen stoltzen hirtzen traben.
nach wonne tunktt dem knaben
er weltte der hertt schaden tün.
im gebott manlicher rün
daz er den selben hirtzen schos.
dü horn warend im vil gros,
rott guldin, als man saitt.
daz gehürn er ab im schnaid
mitt ainem waffen daz er trüg.
nun begund der knabe clüg
verre bliken durch den wald
zway bild clar und wol gestaltt:
daz warend göttinen, so man saitt,
die vil hocher sellekaitt
kunden walten by den tagen.
wer iren grüss gund bejagen,
der waz zer weltt ain sellig man.
er yllen do began
...
daz er der frowen wunnesan
rainen farwe ersäche.
sy warend im ze speche:
es waz denocht nit schowens zitt.
das kind in dem walde witt
daz gehürnne verstïss
der hertte sin ze samen blïss
der junge hirtt lobesan.
der abend stern uff gan
begunde durch der wolken twang,
das kind mit heller stime sang.
ze husse kertt er aber in.
sin gehürn guldin
nam er uff vil balde,
den hirtz lïss ze walde:
daz viche waz von im bewartt.
wa ward ie hirtt also zartt?
sines gelüks warend do
der hirtt und die hirtin fro,
lïb was in der junge lib.
der man und och daz raine wib
hütten sich, als man noch saitt,
daz sy den libe vil gemaitt
des kindes nie beschwartten
noch also erwartten
dem edlen jungen sinen mütt.
do kertte aber der held gütt
mitt sinem hürnin bogen
ze wald, daz ist ungelogen. dem paris zeigen sich zwei göttinnen.
zwen ochssen er do sach
ainander frumen ungemach
und jemerlichen kumer:
ire horn noch krümer
warend denne sichlen sind.
das vil hochgeloptte kind
sprach:< ir söllen stritten:
weder an den zitten
rechten sige fürett hin,
der sol des andren küng sin,
des hoptt wil ich schone
machen aine crone.>
er lïss war daz er sprach:
von blümen er ain krentzlin brach,
dem sighaften stiere
zwang er den krantz vil schiere
vast entzwüschen dü horn.
der ochse hette sin wol enborn,
won daz in under sinen dank
sin maister erren betwank.
hie warend komen in den tan
zwo frowen tugensan,
die hetten klaider, waren rich:
ir raine farwe minneklich
glast als sam daz sunne brechen.
wer sy in fröden macht ansechen,
der hette grosse selde da.
dü ain die hüss distordia,
dü ander terius waz genantt,
der name witt waz erkantt.
doch lïssen die frowen
den hirtten nit anschowen
bis morend uff den andren tag.
do wüchs im erren riche bejag.
des andren tages im selde ergie.
die rinder giengen aber hie
die vor mit fraisse hetten gestritten;
ain kampff ward aber nit vermitten:
der ee dem andren obe lag,
des andren siges der nun pflag,
und der undan waz gelegen,
der begund do siges pflegen.
do dis der junge hirtt ersach,
zü dem ochssen er do sprach:
< ich wond din craft sölt ie mer wern.
der cronne müstu enbern,
sid du bist worden sigloss.>
mitt armen er in umbe schloss
und graiff im an daz gehörnne.
daz blümen rich gedörnne
( ich maine daz edell krentzellin,
daz da von blümen gab den schin,)
des ward der stier berobett:
dem andren uff daz hobett
ward es gesetzett von siner hand.
nun tütt üns dü geschrift erkantt
daz die frowen warend komen
und hetten dis gerichte vernomen.
erst lïssend die frowen
den jungen herren schowen.
dü aine zü dem jungen sprach:
< sid daz dich min oge ansach,
so gan ich dir arges nichtt.
du hest hirtliche pflichtt die göttinnen offenbaren paris seine herkunft.
und bist nitt hirtten künne.
besser wer din wunne
und weltt alleine din mütter.
lïbe knappe gütter,
du bist von künglicher artt.>
< nain ich,> sprach daz kind zartt,
< ain hirtt haisset ribalin,
der ist, junckfrow, der vatter min;
min mütter haisset lixa.
unkund ist mir anderschwa
umb künglichen namen:
der hoffartt möchtt ich mich wol schamen.>
dü göttin zü dem jungen man
aber kossen do begon
mitt hubschen züchten unde sprach:
< fründ, wer es dir nit ungemach
und weltest myrs in zuchtt getagen,
so weltt ich dir von künne sagen
und von dinem geschlechte
werlich nüt won rechtte.>
< gebïttend, frow, waz ir weltt,
und sprechend,> sprach der held,
< was üch, küngin, dunke gütt!
ir hand frölichen mütt,
daz ich vil unwisser man
üch mit mir wol ze reden gan.>
terius dü magett sprach do ze frist:
< sid mir denn erloptt ist
dir ze sagend waz ich wil,
der warhaitt ich dir nit verhil:
din vatter ist ain küng rich
von throy, des beschaid ich dich.
gewaltes erre hatt er vil,
er hett wol aller künge zill
an wirde und an milttekaitt.
was von küngen ie gesaitt
ward on aller schlachte mall,
des lobes hett er vollen taill.>
< so sag mir,> sprach er,< sunder schame
wie ist miner mütter name,
die mich ze der weltt hatt geborn?>
terius, die junkfrow usserkorn,
sprach:< das wil ich dir machen kund.
dü dich gebar, ains tromes fund
von aventüre ir geschach.
des tromes ortt ich bin ze schwach,
dar zü ich dir es nit wil sagen,
doch wil ich es allen götten clagen
daz jomer daz dir künftig was
do din dü küngin genass.
ecuba din mütter hiess.
gar früge, held, sy dich verstïss
rainer mütterlicher brüst. terius klärt paris über seine abkunft auf und gibt ihm den namen.
das kam von tromes unkust.
ze walde santte sie dich,
vil raine fruchtt so minenklich.
in ainen pfeller dich do wand
ain ritter, dem gross trüw erkantt
was und rechte stättekeitt.
sich, kind, der wand dich in daz klaid.
des namen ich dir tün bekantt:
hylion waz er genantt.
der soltt dich vil tümen knaben
uff den tag verderbett haben.
do twang in rechter manes mütt:
der vil edel ritter gütt
laitte dich ze des wassers fluss.
ribalin kam uff den schuss
des wassers mit dem vich gevarn.
dich vil rainen jungen barn
er by des wassers flütte vand.
trüw die ward im erkantt
allaine, lïbes kindellin.
lixa, dü wirttin sin,
( daz ist war und nit gelogen,)
die hätt dich alsus erzögen
daz du bist worden ze ainem man.
ain ding daz ich gesechen han,
das du alsus die schlichtte
den öchssen gelich gerichtte
hast gegeben, daz haiss ich pris:
fürbas so solttu parys
haissen bis an dinen tod.
ze urkünde so nime daz öbs rott!
daz ist geparadisatt,
du wirst mit under wisett
minne, der din hertz gertt
wer gegen dir enbertt sin schwertt,
dem wirstu schur und hagel.
uss helme du noch mangen nagel
schlechst der nun genïtett statt.
alls din ding ze haill ergätt,
und wiltu, furst, volgen mir.>
er sprach:< der volg ich nit enbir.> -
< so haltt denn appffel guldin!
morgen an des tagen schin
so kumptt ain wipliche schar
über ainen brunnen har:
drig megtte frölich.
der farwe sind sie minenklich,
vil bas gezïrett wir.
da vollende mine begir!
ain flechen wirtt dir an geton
umb daz opss wunneson.
dü aine hett witte ögen
gar völlig sunder lögen,
dü selbe die trett wiss gewand
und ist frow pallass genantt.
dü ander, daz ist grünne watt, terius rät paris, den apfel der venus zu geben.
dü megtan wol ze pris an statt,
dü ist genemptt juno,
die soltu bekennen also.
dü dritt dü ist gefarmett bas
denn juno oder palas.
an form ist sy so wol gestaltt,
wer möchte by ir werden altt?
dü traitt ain cron guldin:
vil saphiren, schmaraken und rubin
sind in die cröne gelaitt,
karfunkell und calzidonien braitt.
die junkfrow haisset venusz.
wenne dü dich manne suss
umb daz obs raine,
büge dinü bain gemain
und gib ir den appfel dar!
dü hochen tugendlichen gevar
kan dir des gelonnen so
daz din raines hertze fro
iemer wol beliben mag.
sy ist der tugend wol bejag,
und ain vil hocher selden tag
wirtt daz öps...
... dir da bekantt
von der rainen magett hand.>
dem wisen man ist genüg gesaitt
wer im wishaitt under schaitt
tütt in rechten trüwen künd,
und er im volgett an der stund.
zü in urlobs gegertt wartt.
fröde ward da nit gespartt
von dem vil jungen werden man.
das viche traib er dannan
wider haim ze husse.
do er zü der clusse
kam, do waz es worden nacht.
dü zartte frow vil geschlachtt
fragett in öne schwer
wa er gewessen wer.
er sprach:< mütter, uff der hayde,
da grass und vich waide
was, ochssen und schaffen gütt.
frow, lautt mir gott den mütt,
morgens ker ich aber dar,
daz viche ich willenklich bewar
vor allen tieren fraissan
die wil ich daz geschütze han
mitt so menger straulle braitt.>
der alte hirtt waz gemaitt
des jungen tugenlichen sitte,
mitt stätte wonten sy im mitte.
den öppffel lïchtt golde rich
behieltt der junge tögenlich.
mit jomer do daz kind geschlachtt
vertraib die wunder langen nachtt die drei göttinnen erscheinen.
bis daz der lïchte uff brach,
daz er von dem schin gesach.
gar schnellenklichen balde
hüb er sich aber ze walde
mit züchten nach dem alten dön.
do er kam in des waldes tron,
uff ainen anger vil braitt
traib er sin hertt, als üns saitt
die geschrift mit rechter warhaitt.
sines hertzen sende laid
warend geringrett serre:
der edel fürste herre
bliktte verr durch den wald
ainen brunnen, der waz kaltt,
dar obe sassend frowen dry,
irs müttes rich und schanden fry,
als im gekündett vor was:
juno, venus und palas.
das viche traib der werde knab
in aine kreftenklichen hab
zu ainer balme ön allen has,
daz er sin öne sorge was
vor aller hande tiere.
von dannen iltt er schiere
hin zü des küllen brunnen bach.
dü mit den wissen klaidern sprach:
< got geb üch grüss, vil junger man,
ir tretten nächer uff die ban
zü üns! habtt daz ze stürre:
wir sind nicht ungehürre!
erbaldentt, held, daz ist ain zuchtt.
es were ain michel ungenuchtt
flüchend ir hie werde wip.
gedenken daz manes laid vertrib
litt gar an frowen gütte:
wem si ains tages gemütte
gebend, herre, wissend das,
dem ist ain jar dester bas.>
balde zü in tratt er do.
mitt lïchtenfarwen fro
er völlenklich enpfangen ward.
palas, dü frowe zartt,
hett umb den öppffel die ersten bett:
dar umbe paris doch lützel tett.
si sprach:< du bist von künge sus
geborn: din vatter priamus
was ie in dem dienste min
und ecuba, die mütter din,
der soltu mich geniessen lön,
wie sy dir untrüw hand getön.
ich wil din ere bewachen
und dich ze ritter machen
mitt fünffhundertt minner man,
sid ich dir, here, güttes gan.
und was du klaider und anders in der zitt
mitt in bedarft, ön widerstritt
daz gib ich dir ön alle nott paris versagt der pallas und der juno den apfel.
gern untz an dinen tod:
nu gib her, trutt geselle min,
den appffel von der hende din!>
daz waz ain uppig arbaitt:
daz obpss ward ir do versaitt.
mitt spillenden ögen in an sach
dü ander magtt unde sprach:
< junker biderb unde gütt,
fry vor schanden wol behütt,
miltte und rechte tugend vol,
lasterlicher füro hol,
gar stätt an allen dingen,
lauss mir nitt misselingen,
kind, nun an diere bett,
won ich dehaine nie getett,
fürst, nie wider dich!
hectors brüder ellentrich,
du vil junger paris,
sid gott hett sinen fliss
an dich, here, gelaitt,
so mane ich din sellekaitt:
bütt mir den appffel in min hand!
ich frome dir, edler wigand,
was schatzes sid adams zitt
under der erde verborgen litt,
den tün ich, herre, dir kund,
daz er dir ze aller stund
fromptt mit rechter stättekaitt.
wa man doch zittliche traitt
sinen kinden hie daz brott,
es ist in gütt für hungers nott.
lauss mir daz oppss erschïssen
kind, des solttu geniessen!
mich selber ich ze löne
wil geben. küngs cröne
soltu, herre, von mir enpfachen,
und zü mir gön und gachen:
so wirtt mir grosse fröde kund.
küsse mich an minem mund!
ob dir trüwe sy erkantt,
so gib den öppffel mir ze hand!>
paris rötten do began
do in dü magtt lobesan
also flechlichen batt.
hinder sich der junge tratt.
was dü junkfrow jach,
der herr da nit zü sprach,
won uss sinem mund rume
vand er vil kume
mitt schneller rede underschaid.
frow juno ward daz öps versaitt.
< wes sol ich arme magett bitten?>
so sprach venuss mit sitten,
< ist daz des oppes gertt min müt,
verseitt mirs denn der held gütt,
fürbass enwird ich niemer frow.>
paris sprach zü der magte do:
< wes ir nach wiplichem sin
mich bitten, zartte megtin,
daz sol alles sin beraitt.>
die junkfrow vil gemaitt
sprach:< daz die zwo hand gebetten, er gibt ihn der venus, die ihm helena verheißt und waffen schenkt.
vil werder tegen ussergetten,
dar umb ist och die fleche min.>
...
< vil minenkliches megettin,
ir söllend benamen gewertt sin
mitt fröde waz ir gertt.>
der miltte starke hirtte wertt
paris lïss an sine knie.
den goldfarwen oppffel hie,
der uss der wunne gartten kam,
begraiff der fürst tugendsam:
der minne bott er in in ir hand.
sy zucktte in uff. do sy enpfand
daz sy gelükes samen trüg,
schwere und aller unfüg
waz zwischen in zwain gefangen:
zwen münde, vier wangen
wurden nach getrukett,
brust ze brust geschmukett
ward lïplich denn tussend stund.
hass und nyd ze der selben stund
von den frowen allen gie.
sy wurdentt lïplichen
verainbertt under in.
venuss, die edelküngin,
zü ir truttgesellen sprach:
< nach schwerem leben gütt gemach
ze dem edlen künne wol.
kind, ich dir nun sagen sol:
das aller mineklichest wib
dü in gotznamen iren lib
ze rechtem wunsche ie gewan,
miltter tegen tugendsan,
daz ist heylena dü küngin:
der mine wirtt dir stette schin.
gib urlob vichs hütte,
lïber lip der gütte,
verschmache miner gabe nitt:
ich weisz daz selde dir geschicht.
ain schwertt soltu enpfachen, held,
des schniden die ist usserweltt:
wie gelantz, wie stark ain helm sy,
des schwertes schnit als in ain bliy
tringtt, wen du es tuwingest dar:
ziclopes, der lïcht.
daz fürtt min vatter avinör.
apolisz und anamor
die wurden baide mit erschlagen.
wissest daz man by den tagen
nienna gelich den helden vand.
des helmes name wirt dir bekantt
der zü dem schwertt lïcht
hörtt öne aller schlachte twal:
abygor so ist sin name.
guldin gelantz ön alle schame
ist das wunnekliche vas, paris bittet ribalin um urlaub.
hertter denn ain adamas.>
daz geschmide usser korn
daz ward layder verlorn
von kündenklicher diebstall.
schwertt und helm lïchtgemall
gab im dü vil raine.
dü werden wib gemaine
wurden do senftes müttes:
frow venus sy wol güttes
gundentt alle geliche.
dü senfte minekliche
hiess im do mitt fryer chür
das geschmid tragen für.
den helm prüffe ich für tussend mark.
urlob nam der tegen stark.
die frowen kertten balde
von brunnen und öch walde.
der junge zü der alben gie
da er sins maisters viche lie
öne hütt hett verlön.
uff binden er do began
den helm hartte kreftenklich,
des schwertes under wand er sich.
alsus er hain ze husse kan.
ribalin der blicktt in an,
mitt fryem mütt der alte sprach:
< kind, wer es dir nit ungemach,
held, so weltt ich dich fragen,
weltt es dich nitt betragen,
wer hätt die richhait dir gegeben?
daz im gott sin werdes leben
müsse in erren fristen!>
der junge sprach mit listen:
< daz wil ich dir tün bekantt:
drye frowen ich vand,
die hand des underwissett mich
min vatter were ain küng rich.
das thür du mir ön allen spott
kund durch den vil werden gott
und trüg mich nichtt dar an!
wie ich her kome, werder man,
daz tür mir kund by dissem tage!
ain dinge ich dir, herre, sage:
gegen krïchen min mütt.
gedenk, edler hirtt gütt,
sid ich von dinem somen nicht
bin komen, so hab ze tugend pflichtt.
du gib mir urlob, lauss mich varn!> -
< gott der müsse bewarn
dine weltlich erre!
owe kind so herre,
owe rubin rotter mund,
wer tett die mer dir ie kund,
kind, der hett ser betrogen dich.>
der junge held so mineklich
von truren wainen began.
do dis der altt vernan,
es waz im laid und ungemach.
zü dem tumben er sprach:
< so müsse gott der vertte din der abschied von den zieheltern.
pflegen, lïbes kind min,
und müsse dich bewarn!
sid du denn von mir varn
verre zu frömden riche wiltt
und dich der arbaitt nit befiltt,
so wil ich geben ze stüre dir,
wie ich doch unsanft enbier,
zwölff mark guldin.
kind, das sol dir ze stüre sin
und dar zü min sarewatt.
nun kerr hin, gott geb dir ratt!>
suss ward daz kind uss beraitt.
vatter und mütter laid
was sin hartte schwinde vartt.
vil menig ouge nass ward
umb des jungen schaiden.
jomers von in baiden
michel wunder geschach.
ribalin mit ungemach
laider gar besteckett ward.
dem vil werden fürsten zartt
brachtt er ain halsspergk,
daz waz unmassen guttes werk,
won es waz rost var.
dü edell hirttin offenbar
ain spangel im ze stüre bott.
sy tett unwippliche nott
ir selber umb den knaben an.
von in zwain ward dem jungen man
sin geschlachtt ungerügett,
und wie sich daz gefügett
hette daz er waz versantt,
und wie in der hirtt vand
gar claine ingewunden.
ribalin zü den stunden
woltt im des alles nie verjechen.
waz er mit gütter rede spechen
kunde gegen dem kinde sin!
der edel hirtt aller pin
hett in vil gern erwentt.
menig süsses wortt gesentt
ward im von der frowen,
die in mit lïchter
dike hett wol gedachtt.
owe rotter mund geschlachtt,
nun wil er von dir schaiden
der vil mengem hayden
von krïchen stritt.
es waz nun komen an die zitt
daz er nit für bas woltt entwellen.
wer weltt die schwinden sprünge zellen,
do er urlöb genan,
die er gewappnett tett von dan!
gott lausse den edlen hirtten leben,
der also erlichen gegeben
dem kinde hätt sin pfründe:
es stünd wol ze tünde
siner hochen milttekaitt.
waz ie von hirtten ward gesaitt
erre, sechtt, der schinnet obe paris besiegt amphus und seine begleiter.
des hirtten lob ob allem lobe
und sin amyege unbetrögen,
die üns den fürsten hatt erzögen
mitt ierem zartten libe.
wol dem werden wibe!
ir söltten alle zungen
wol sprechen umb den jungen!
wer alsus werben kan,
es sigend frowen oder man,
dem sol ain iettlich rotter mund
stättes lobe mache kund. - -
hie lassen wir den hirtten sin
und öch die edlen hirttin
und hörend wie pariss gewarb,
so daz sin lob nit verdarb
noch niemer verdirbett,
untz daz der jüngst erstirbett.
ze füss lang im des weges wol.
sin ersten aventür ich sol
billich künden unde sagen,
die im geschach by jungen tagen.
dry ritter er gesach,
der erre waz unmässen schwach,
haltten under ainem böme.
sy nomen alle göme
des vil edlen knaben jung.
von rossen ergieng vil manig sprung
gegen dem vil jungen man.
ain valsches fragen getan
zü im mit schnellen bliken ward:
wer im den edlen helm zartt
hette geben und daz schwertt.
er sprach:< sid ir des rede gertt,
daz wirtt kund vil balde:
ich hütt in ainem walde
viches dem maister min,
do gab mirs ain megottin.>
amphus, der erste ritter, sprach:
< geselle, dins helmes tach
daz zimptt dir werlich nit wol:
hirtten fruchtt nit füren sol
so kostlich geschmide.
gar unsanft ich lid
daz du es brinest für basz.
wellest du nit werden naz
von blütte, so bütt bald her
helm und schwertt: das ist min ger.> -
< daz wer ain gross unmässe
welttind ir uff der strausse
mich ankerren umb daz min.> -
< da mag es wol verstollen sin,>
sprach anphus, der schnöde ritter.
pariss ward in mütt bitter,
er sprach:< dü wolgemütten wib
hand gezierett mir den lib.> -
< ir sigtt ain schalk gar betrogen:
üwer rede ist erlogen.>
mitt ellend er da necher sprang,
als in do sin jugend twang:
mitt dem schwert er ainen schlag
frumptt daz vil balde lag
das ross tod under dem man.
iemitt lïff den ritter an:
er spieltt im nider an der zitt
den helm untz da daz goller litt.
von ainer tïffen wunden rott paris kommt zur burg des thedalus.
lag der ritter jomerlichen tod.
helm, goller und kragen
hette im der jung enzway geschlagen.
der junge turnere clüg
der ritter zwen ze tod erschlüg,
der dritt im zaglich endran
mitt gantzem libe von dan.
hette es ribalin gesehen,
im wer lïb dar an geschehen.
ach vennus künginne!
ach minekliche minne!
du hast die rechten warhaitt
von dissem schwertt gesaitt:
es kan wol helm erschellen
und die gesellen vellen.
< venus, din hoche wibes zuchtt,
din sällekaitt und din genucht
hand hochen pris an mir bejagtt.
der selden haille waz mir betagtt
do ich dir minen öppffel gab.
der tugend ain gantzer laid stab
bistu und rechtes rümes,
vil riches wisstumes
haustu, frow, verigeltt.
din rainer lib besigeltt
ist an dem brïff gerechtekaitt,
der schriber der rainekaitt
getett nie valschen strich dar an:
daz ich kranker tümer man
mag laider nitt volbringen.
doch wil ich iemer ringen
nach dinen hulden, wa ich mag:
es kuntt licht an den bejag
daz mir din wibhaitt lönen sol,
ob dir min dienst gevallet wol.>
der minekliche süssen
tratt aber uff sin füsse:
behendenklich kertt er dan
tall, berg und mengen finstren tan
untz er acheniss angesach.
es duchtt in ain ungemach
und dachte waz es were:
der junge sälden berre
hatte nie veste me bekantt.
daz schüff daz er so klain versantt
von siner aignen mütter ward.
ecuba, die selben vartt
schüff dir sitt schädlichen schaden,
da mit sin lib waz über laden.
vil trätt er gegen der burge gie:
zwölff edel helden hie
ward er do aber sichtig an.
daz kind sich stritt es versan,
den helm er do uff geband,
daz schwertt vieng er in die hand.
dis nam der ain ritter war,
thedalus der liecht gevar
verwappnett iltte gegen dem knaben. thedalus lädt paris auf sein schloß.
< du soltt dich nit misse haben,
nieman wil dir geben stritt.>
pariss sprach ze der selben zitt:
< ich woltt enkainen zwiffel han,
ir hortin ouch herren an
die warend rechtt als ir geklaitt.
der hoffartt mich och nit vermaid:
sy wolten mir enpfürtt han
schwertt und helm ön allen wan
und sprachen mich do diebstall an.
zwar sy warend tugend lan.
da von begunde ich schmertzen
dulden an dem hertzen.
ain und sin ross frumptt ich erschlagen;
ain sin gesell woltt in clagen,
dem ouch daz selbe geschach;
der dritte vorchtt ungemach,
daz er mir vil bald endran.
susz brachtt ich schwertt und helm dan.>
ze hand erkante tedalus
daz es was ritter amphius.
er sprach:< drutt geselle min,
dins vil liechten helmes schin
bringtt dich noch dik in nott.
ob dir zuchtt tugend ie gebott,
so wise üns uff den selben plon
da du dis wunder haust getön.> -
< gern, herr,> sprach er,
< dekainer lugy bin ich wer.>
thedalus mit witzen
hiess vil bald sitzen
den jungen uff ain leres ross,
das baide graben unde mösz
kunde vil wol springen.
sy lïssend do lingen.
ze walde mitt schalle
kertten sy do alle,
da sy an den stunden
die warhaitt gar befunden.
hie ward er von in offenbar
gelobtt, und die in gebar,
gerümett ward für alle wib.
das sy so kürlichen lib,
an manhaitt so usserkorn,
ze der weltte hett geborn,
dar umb ward sy gegestett genüg,
wie si doch grossen unfüg
an im hett bejagtt:
des ward recht alhie getagtt.
die heren iltten balde
wider uss dem walde.
ain flechen ward do sunder nitt
von den rittern wider stritt
wer in ze gaste solte haben.
< da söllen wir gemaine traben;>
sprach thedalus, der herre gütt;
< er gewunne niemer manes mütt,
ir werden samen des in ain
und kerren mit mir ze husse hain.
wer mir und dissem kinde
daz versaitt geschwinde,
der tütt übel an üns zwain.>
dü gesellschaft in ain paris, von der schloßherrin empfangen, wird zu den frauen geleitet.
ward daz sy mitt gütten sitten
mitt thedalus ze husse ritten
gegen siner veste wunne san,
der namen ich üch beschaiden kan:
arlas was dü burg genantt.
wa man hin kertt über daz land,
da ward richers nitt gesechen
von so vil buwes, hörtt man jehen.
ain riche zarg dar umbe gie,
ich main ain mure, die umb vie
daz vil edell burg stall;
vier türnne über all:
daz alles von marmell staine
rott und raine
und wunnenklichen ze sechend an.
dü edel wirttin tugend san
ward innen diere geste:
aloysse, wibe die beste,
mitt megtten für die bürge gie:
die herren sy mit fliss enpfieg.
rechte füge und grosse zuchtt,
wiplich erre und raine fruchtt,
schemig, dar zü gemischett tugend,
stekaitt by blügender jugend
an der rainen süssen lag.
edler mine sy da pflag
stettenklich gegen irem man.
der geste rich und lobe san
sich dü frowe under wand.
den jungen nam sy by der hand
und fürtt in da an daz gemach.
riche handlunge beschach
den rittern allen gemaine:
besunder doch dü raine
nam des kinttschen war.
zu ir edlen megtten claur
brachte sy den jungen held.
von liechter farwe usser wellt
waz sin tugendhafter lib.
dü megtte rain und och dü wib
fröwten sich do siner jugend,
daz also völlenkliche tugend
an dem edlen kinde was.
ir liechten ougen wurden nasz
do er in tett sin schwere kund.
mitt im manig rubin rotter mund
ward do vil gar betrübett
daz er suss hett geübett
in sinen kranken jaren stritt.
doch über wand do fröde nitt,
daz im der sige was geschehen:
des begunde er fröde spechen.
er sig wibe oder man,
wer dem ellend erran gan,
daz ist ain göttlicher gedank
und aller selde ain anvank.
parisz der stätte
was manlicher tätte
ain adenliche wunne:
das arbtte er wol von kunne.
ze hoff hiess man uff tragen.
sy begunden sagen
wo der junge were.
der wirtt sprach öne schwere:
< man süch in by den frowen,
die wöltten in lichtt schowen
durch sine clauren kinthaitt.> paris will gariel bekämpfen.
der wirtt do nach im schraitt.
mitt willigem mütte
thedalus der gütte
batt in do ze hove gon.
< willenklichen sy daz geton>,
sprach er,< lïber herre min;
üwer wille werde schin
an mir vil ellenden man!>
suss ylten sy baide dan
vil trautt gegen den tischen.
zam, wilde und öch vische
was da weltlicher rautte.
mangem sin loben zergatte,
daz in dü erre verbirtt
umb ain so rilichen wirtt.
richer gott der gütte,
dü hab in in hütte
und lich im stätte gütte!
wer durch dich daz beste tüte
und dar nach umb erre,
was sol dem wirde mere?
menig edel koppffe guldin
gab uff den tischen schin,
schön silbrin warend.
den edlen win clauren
goss man dar in ze aller vartt.
da von der jung frölich ward
öne alle geverde.
schimflicher geberde
ward der junge gast all do:
des waz daz ingesinde fro,
die in fröden sassend,
trunken unde aussend.
hie bliktten die ritter bald
von den tischen in den wald
gewappnett ainen fürsten schnell,
der was gehaissen garriell,
gezierett schön in engels wis.
< warttend, herr,> sprach paris,
< was wunders kumptt dörtt her gevarn?>
den rittern allen an der scharen
was sin fraisse vil wol kund.
sy sprachen an der selben stund.
< junger herr, es ist ain sölich man
den nieman strittes mag bestan;>
sprach der werde wirtt gemaitt:
< er hatt an miner wirdekaitt
mich laider schier versenktt
und öch vil gar verkrenktt.>
paris do sprach:< war hett er mütt?
daz sag mir, rainer helde gütt!
sid daz er üwer vigend ist,
nun sitzen hie zü diere frist
zwölff ritter und ich tümer knabe,
wir sölten keren gegen im abe
besechen wer er were.>
der wirtt sprach:< junger here,
du rauttest uss ains helden mund.> -
< nun kumpt er her in kurtzer stund,
so wil ich in allaine
ankeren,> sprach der raine. des paris kampf mit gariel.
< waz ich an im bejagen mag,
daz lönd ir mir uff dissen tag,
lïber wirtt, durch werden sitten.
so tünd mich wol gegen im geritten.>
er sprach:< held, daz tün ich.>
gariel, der fürst rich,
waz nache ze der portten komen.
der wirtt gebott daz man den fromen
beraitte in stechlin gwand:
daz beste ross daz er vand
über alle sine cluss,
dar uff er von huss
santte den vil jungen man.
under dem schiltt ön allen wan
wol gezierett mitt dem sper
suss kam der ritter uff in her,
gariell von parlantt.
do im der helm ward bekantt
den paris fürtt ön hasz,
der fürste ergremett bas
uff den jungen knaben ward.
sich hüb ain bonderliche vartt. -
gott herre, öne alle mayl
gib nü dem jungen knaben hail,
der noch nie kain sper zerbrach
noch uff ritters brust nie gestach!
ir baider juste waz wol gelich:
ze klainen spidlen sicherlich
vertatten sy do baide die sper
und griffend zü den schwerten her.
garriel von parlantt
nie me sinen gelichen vand
wan an den selben stunden
von manger tïffen
die im der unverzagtte schlüg,
der ie vermessen ellend trüg.
sechtt, nun hüb sich ain kampff,
das baide nebel und öch tampff
ob ir baider helme was.
sy trügen öne schulde has
baide ain andren uff den tod.
disse strittbare nott
sach von der zinnen dü wirttin.
mitt nassen ougen öne pin
ward über in lïplicher ton,
da von der fürste schaden nan
an siner hochen wirdekaitt.
der dicke friglichen straitt,
vil mangen dem tode hett ergeben,
dem ward sin kaysserliches leben
verserett gar uff todes pflichtt.
nun merkend waz all hie geschichtt!
von parlantt garriel
und der vil junge knabe schnel
uff ain andren sere tribend,
daz vil lützel gantz beliben
ir vil lïchten rantt.
< we mir,> sprach der von parlant,
< was vichtett uss dem libe din?>
paris sprach:< daz wirtt dir schin des paris sieg und belohnung.
ey wir getünd schaiden:
es müss dir komen ze laiden
was du in dissen landen
begangen hast von schanden.
mir hett dü edell wirttin
von dir so schädliche pin
uss rottem munde kund getan
daz ich dich, rechter tüffels man,
mag hie nit me gesparn.>
der junge daz waffen über den arm
hoche wisen began,
da von vil tratt ain ende nam
von parlantt der starke ritter.
der ie waz den vigenden bitter,
des leben ward hie hin gelaitt
von ains schlages under schaid,
da von manig niett wartt zertrantt.
durch gelantzes helmes nassband
schrïtt in daz er gelag.
der throyer in klaine wäg,
er graiff daz ross und den man
und brachtt sy baide von dan.
für sich uff den sattelbogen
( daz ist war und nit erlogen)
er den totten fürsten nan,
vil balde iltte er von dan
gegen den richen burgstal:
den libe gesach man im über all
als er hett die nott erkantt;
er warff den parlantt
für sy all uff den plan.
müd waz der junge man
worden von sender arbaitt.
er erbaitzte, daz wafen claid
zoch im selb dü wirtin ab.
der künegkliche knab
ward mineklich von ir geküst,
sy twang in güttlich an ir brust.
des gunden im mit schalle
gar wol die ritter alle.
selb der ritter mit gelust
sprach:< frowe, mund, hertzen, brust
söltt ir im uff tün
der so manlichen rün
hätt an üns hie bejagtt.
zaigend dem kind unverzagtt
mitt erren wiplichen mütt;
ich waiss daz es im senfte tüt.>
die frow fürtt den jungen hin
da manig edel megettin
in ainem richen gadume sasz.
kurtze wille sunder hass
ward dem jungen da geton.
gütt geberde ön argen won
er an den künschen rainen sach.
hette er vor ie kain ungemach
gekost von sender arbaitt,
das ward da alle milttekaitt
...:
daz schüff manig rubin rotter mund.
und wer ain man tod wund,
er möchtt werden schön gesund paris verspricht thedalus, ein jahr bei ihm zu bleiben.
wer by so rainen wiben
sölte die stund vertriben.
ach venus, waz du wirdekaitt
an dinen dienner häst gelaitt!
des wirtes geste do zerritten.
thedalus mit werden sitten
den kindischen besunder nan.
er sprach:< junger her und werder man,
eines dines woltt ich gern,
mag mich des üwer zucht gewern,
daz ist gar unmässen gütt.
wie aber stätt üwer mütt?
daz söltt ir mich wissen lon:
gerüchend ir by mir geston
nichtt won gegen ainem jare
( des waltt ich mütten zware)
und rechtt ingesellen wis?>
< owe,> sprach do pariss,
< der wirde wer ich krank.
weltt ir es han für ainen dank,
so wil ich üwer spisse
in garzünnes wise
ain jar vil gern essen.>
der wirtt so vermessen
sprach:< herr, lönd die rede sin!
gar stätteklich ön alle pin
söltt ir geritten starke
sin uff ainem marke,
daz gütt wessen sol ze der tiust.
ja lebtt ich mit unlust
wen ich ain sölichen man
in gartzunsz wise seche gan.> -
< wie ir nun, trülicher held,
mich nach erren haltten weld,
dü kur müss, ritter, an üch wesen.
baide sterben unde genessen
ich dar umb billich wil
das ich hie das jar zill
üch gediennen müsse
und der frowen süsse,
daz es üch mit schalle
baiden wol gevalle.>
do dis dü frow do enpfand
daz der junge wigand
da gerüchtte beliben,
von megtten und von wiben
ward im richer kröme gegeben.
menig fürst verzertt sin leben
daz in dü selde verbirtt
und im daz halb niemer wirtt.
der werde ritter ward gemaitt
von der hochen sellekaitt
dü im da waz wider varn,
daz ain so kaysserlicher barn
woltte in sinem dienste sin.
michel fröd ward da schin
dem herren, frowen und der diett.
sin dienst nach richem lobe geriett,
als ich hie beschaiden wil.
für war ich es nit verhill:
ains morgens früg für ain wald
ilten die werden ritter bald
und iltte der edell ritter gütt
und mit im der knabe wol gemütt.
sy baide ritten durch bejag,
der ritter veder spilles pflag. paris besiegt barigalt und seine gefährten.
an ainem furtt by aim bach
thedalius der herre sach
ainen raigel sa ze stund.
sime habch tett en kund
schiere an blicktte,
den vessel von dem stike
loste bald und lïss dar
da er des vogels ward gewar.
der habch nam in in die claw.
der knecht sach im ritten naw
verwapnett dörtt her siben man.
er sprach:< her tugend san,
sagtt an, habtt ir vigend ichtt?
ich han mit miner angesichtt
dortt gesechen süben komen.
ich waiss nit was sy üns wellen fromen
oder schaden an dierre zitt.>
der ritter sprach:< min ding so litt
daz ich vil vigend müsse haben.>
enmitten sach er uff in traben
siben sarianden
die sy im ze vigent erkantten.
er sprach:< getriuwer paris,
noch hütt begang mir den prisz
durch dine rechten tegenhaitt!
we daz ich ie von husse raitt
suss ungewappnett für den tan!
owe ich tümer sender man,
daz müss hie kosten nun min leben.> -
< schwigend, herr, ich wil in geben,>
sprach der küne,< alleine stritt.
üwer wirdekaitt nütt litt
so gar nach ierm gewaltt.>
enmitan traptte pargaltt,
selb sibend siner schar
waz der fürste komen har.
pariss kertt die vigend an,
der herre sin entwaich von dan.
das schüff im nytt zaghaitt:
won er ungewappnett raitt;
er hette anders gebitten
und mit den vigenden gestritten.
bargaltt der herre
was ain taille ze verre
nach siner fraisse geritten,
sin werch ward im verschnitten.
ziclopes, das bitter örtt,
stifte under in do mortt.
ir aller herren er do schlüg
allain daz waz ungefüg.
ach lïber hirtt ribalin,
wie zügett sich der knabe din!
ir dryg lagend balde tod,
die vier brachtt er in sölich nott
das sy sich lïssend.
mitt den begunde er gachen
gegen arlas zü der veste.
ich wenn daz nie geste der aloyse und der übrigen frauen dank an paris.
gernner wurden angesechen,
was in och vil laide geschechen
ze husse da von innen was:
der wirtt ee trurenklichen sass,
der schnelle waz worden frow.
die gevangnen do
wurden wol gehaltten.
gott der müsse waltten
diere selligen vartt!
aber ward da nitt gespartt
von wiben minenklicher grüss.
die frowe naig uff den füss
irem usserweltten knechtte.
waiss gott, sy hett rechtte.
ir fridell were tod gelegen
hette sin der knechtt nit gepflegen.
ich rautt üch frowen unde man:
wer ainen dienner müsse han,
der dinge knechtt für die knaben:
den rautt sol er von mir haben.
aloysse die miltte,
die tugend nitt beviltte,
brachtt iren kempfer by der hand
da sy ir rainen megtte vand.
sy sprach:< ir megtt alle,
helffend nun mit schalle
mir minen fründ enpfachen
( das sol üch nicht verschmachen),
mins hertzen senden trost,
der mich von jomer hett erlöst.>
raine süsse münde
( für war ich daz künde)
wurden nach gedrukett,
wang an wang geschmukett
und oug an dü ögen.
daz syn kustten tögen,
daz bott vil dik die wirttin:
aloyso in selb sunder pin
gar öfte zü ir nache twang.
daz schüff daz siu argen wanck
gegen ir amyse nie gewan.
der in vor grimes todes ban
löste, dem waz sy billich hold.
sü was dü warer minen sold
nieman trüg won ainem man.
wol im wem noch alsus gan
stetter mine rainne
ain söllich wib allaine!
hie vertraib der claure
ze arlass zware
die zitt vil nach uff sin zill.
ich wolffran nun fürbas wil
von der aventüre sagen.
agmennon by den tagen,
der heylennen vater was,
hett ainen thurnay sunder hass
für achenis genomen.
in dem maygen solten komen
dar zwölff hundertt ritter,
die den thurnay bitter
soltten durch den kaysser han.
menig gezeltt wunnesan
was der herschaft geschlagen turiant verlangt am hofe agamemnons des paris helm.
für die burg durch bejagen.
thedalus daz mer vernan:
er fragtt pariss sunder wan,
den fürsten, an manhaitt richen barn,
ob er öch weltte varn
zü dem thurnaye,
da manig rilich laye
und öch frowen wurden gesechen. -
< herre, daz sol sin geschechen.>
es waz komen an die zitt
daz die herren wider stritt
ze hoffe warend alle
komen gar mitt schalle
varend für acheniss.
thedalus und pariss,
die zwen helden unverzagtt,
komend och da zü geyagtt.
der edel wirtt von arlas
brachtte mit im önne hass
zwölff junckfrowen,
under den man schowen
wol mochtt edle wib.
anne wandell was ir lib
geblümett und gegestett,
bestättett und gevestett
ob allen ritters frowen zartt
ir werder lib gerümett ward.
dü vil starke ritterschaft
bliktten mit gemainer craft
und fragtten da der mere
wes der helm were
den der knappe fürtte.
semlichen heren berürtte
ob er im vaill were.
on alley hertzen schwere
der junge lachen do began.
er sprach:< wer den helm han
sol und öch die waffen braitt
( der sin sye üch von mir gesaitt),
der kerre allain ze velde,
on aller schlachte melde
gewintt er mir sy baide an>.
< ja,> sprach ain held, hiess turian,
< ich wil daz wagen, junger man,
sid ir so fräffle wortt getan
hand vor üns rittern allen.
wem möchtt daz gevallen?
thüme red birtt affenhaitt,
das sye dir hie gesaitt.>
heylennen ward der kampff gesagtt.
do sprach dü löbliche magtt:
< und mag das haill mir geschechen,
den frömden stritt müss ich gesechen.>
der vil küene türantt
laitt an sich do sin gewand,
daz im ains ringes nit gebrast.
nach der schanden über last
warb er hartte serre.
heylenna, dü magett herre, paris besiegt turiant und wird zu agamemnon geführt.
uff ain gestülle nider sass,
ain pfeller grün als ain grass
hett sy durch lust angelett.
daz selbe minekliche kled
gitt frowen gütt gemütte.
gott, durch all din gütte
so friste den jungen pariss!
manig ritter und frowe wisz
gunden gelicher schande
wol alle türiande.
in dem gestülle sy nit vermiten
sy baide ain ander anritten:
baide sper wurden vertön,
do müst ez an die hertte gon.
menig wiblich ouge ward da nasz
all umb den jungen, wissend das.
stiche, schleg ungezaltt
tatten sy so manigvaltt.
do säch man ringe ryssen
ab dem altten grissen
als von den alben tütt der schne.
dem ritter ward von wunden we,
daz er da seige uff daz land.
von throy der junge wigand
viel och schnellenklichen nyder;
nieman mochtt sin da wider:
türiantt ze der selben vartt
des hobtes balde kürtzer ward.
ritter sprachend uff der vartt:
< wir laussend im den helme zartt
füren öne schande
war er wil der lande.>
< ich sich,> sprach ain helde gütt,
< der junge trett sölichen mütt:
wer in anne kertt,
daz in der bald entertt.>
heylenna, du minekliche magtt,
an erre und an rüm betagtt
für alle hochgeloptte wib,
schüff daz der junge lip
für iren vatter ward gesantt
und öch der merre wigand,
des ingesinde er was gewessen.
den miltten knaben usser lessen
fragtte agemennon märe
ob er ze söllicher schwere
were vor ichtt bekomen.
< waz wend ir dar an han vernomen,>
sprach er,< vil lïber here min?
und mag es äne wandel sin?>
< ja,> sprach der kaysser,< entrüwen!
wer dire schaden nüwen,>
sprach er,< vil lïber min,
in üwern genaden wil ich sin.>
der kaysser öne wenden paris erzählt agamemnon seine heldentaten.
sprach:< wer dich welte schenden,
daz weltten wir under stön,
sid es also ist getön
daz dich gott her in daz land
zü ünsz nun hatt gesantt.>
...
paris sprach:< sol üch sin bekant
waz ich kumbers hab erlitten
und mit wem ich han gestritten,
so heb ich kurtzlichen an.
ich kam ze füss in ain tan:
durch minen helm, den ich habe,
üwer knechtt, ich tümer knabe,
drye mich do anne ritten
mitt vil tobenlichem sitten,
der erschlüg ich, herre, zwene.>
dü minnenkliche heylene
bött ir zartten ören dar.
< der dritte mir offenbar
entwaich uss dem stritte.
gar in kurtzer zitte
ritten gegen mir zwölff man,
von den ich kainen schaden nan.
der aine besunder was
daz mir nie herre bas
uff ainer veste hatt geton.
dem hallff ich siben man
vachen und wunden.
gar in kurtzen stunden
kam ainer uff den plan,
dem ich dis gütt ross nan.
dis dunkett mich der zehend man
an dem ich schulde han getan.>
thedalus der ritter do
sprach:< ir möchten fro
von siner kinthaitt sin
daz barigaltt hett todes pin
enpfangen von siner hand.
gariell von payerland
och von dem jungen ende koss,
des manhaitt man nit genoss
vand über alles kriechen land.
dennöchtt tün ich üch bekantt
daz von istris amphus
hett och sin end genomen suss,
dar zü der starke türiantt:
daz üch selbs ist erkantt.>
agmennon sach den jungen an.
er sprach:< kind, vil junger man,
wiltu des gerüchen
und mich ain jar versüchen
ob ich dir mitt schalle
ze herren gevalle?>
der junge schwigen do began.
der kaysser sprach in aber an
mitt gütter wortte underschaid.
er sprach:< kind, sy ich dir laid
ze herren, so var für bas,
daz tüstu öne minen hass:
ich wil dich spautt und früg
iemer minen dar zü.
ich sich daz du bist ain held
und dich din manhaitt usserweltt
uff auffentür hautt ussgesantt.
werde fruchtt, tü mir bekantt paris bleibt an agamemnons hof.
din beliben ald din hin fartt.>
antwurtt ward da nitt gespartt.
mitt züchten sprach der junge man:
< mugend ir es an minem heren han,
der mich ain jar hatt erzogen,
in des dienst ich mich gebogen
han gar willenklichen.>
agemennon der riche
batt mitt hübscher rede schlechtt
den ritter umb sinen knechtt.
er gewertt in ungern do,
doch müst ers tün, er forchtt dro.
pariss held, nun dienne wol,
ze jungst dir dienstes lonen sol
ain magtt, an der selde litt.
wol dir frölicher zitt,
dü dir nachett alle tag!
trachte daz din lib bejag
wibes grüss mitt senften sitten,
wonne rainen frowen mitte,
trag sy in hertzen alle frist!
kain ding ze der mine besser ist.
du achtte nitt ob dir wirtt
ain wund, dü ain jar schwirtt:
mitt manlichem sinne
erwirbtt man wibes mine.
wir laussen beliben
die rede von den wiben
und sagend von der wirdekaitt
und von dem turner so braitt,
dar umb vil dero helde was
komen dar ön allen hasz.
der kaysser rieff mit schalle
da die ritter alle
waren mit gemainer schar:
< gütter knechte sol man war
och in dem thurnay nemen.
des sol sich kain ritter schemen
ob ain knappe unverzagtt
under üch prisse bejagtt.
ich wil selb>, sprach der tegen,
< thurnays aventure pflegen.>
des wurden alle ritter fro.
die rötten baidenthalben do
wurdent do getailtt.
manig knechtt gegailtt
in sins herzen mütte ward
daz er mitt manigem ritter zartt
da soltte ze turner ritten.
an den selben zitten
thedalus und paris
und der edell kaisser wisz
wurden getailtt ze ainer schar:
do kam anderhalben har
menalaus gewaltenklich
mitt mangem helden riche.
ein rich gestülle waz beraitt,
da manig edel wib gemaitt
by der kaysserinen sass.
es ward nie kainem thurnay bas
getailtt gar nach ir ger.
geflorierett kam da her
agmennon mit den gesellen sin.
werlichen gar öne pin paris siegt im turnier.
menolass uff in geriett.
uff der helme mitte brett
ward manig bitter schlag geschlagen.
wer da hie den priss bejagen
möge, daz wirtt schier bekantt.
pariss mit ellend hafter hand
vil der helmes guppffen brach,
daz ettlicher ungemach
laid untz uff sins todes zyll:
dem ward sin laider ze vil,
alsus er schlüg unde stach:
die rotten er alle durch brach:
in duchtt daz sy im weren schlechtt.
es weren heren oder knechtt,
er fügtte in allen eben leit,
sin schwertt vil mengen ring schnaid.
wen er begraiff, der müste nider:
nieman kunde sich da wider
gegen im hertt gesetzen.
alsus begund er letzen
ir unmessenklichen vil.
gar ungetailtt waz daz spil.
zerfürett ward manig waffen klaitt.
agemennon da durch fride raitt
enmitten under inen allen.
sich hüb von krischen schallen.
vil manig ross der junge gewan,
dü er nitt brachtt von der ban,
won daz er nottige diett
durch alle wib da mit beriett.
gott here, gib dem edlen gütt
wer durch dich daz beste tütt!
alsus der thurner ende nam.
vil der knappen lobe sam
ensumptten sich nitt mere:
baidenhalb dü erre
ward dem jungen gegeben.
ritter orden und ir leben
söltte nichtt won rechtes bitten.
nen laider, sy hand valschen sitten:
sy brüwend stätte fraisse,
wittwen, arme, waissen
machend sy nun alle.
er soll mitt hochem schalle
der beste nun uff erden sin
wem roben, brennen ist wol schin
und wer och falscher rette pfligtt
und gantzer tugend angesigtt,
der ist lïb und werde:
sin rattes man gern gertte.
des waz alles nüt do.
ir gemütte stünd also
daz sy wärend war haft.
gütt waz do die ritterschaft.
ains mäls daz geschach:
paris sinen alten heren sach
...
santte in angst und in nött; paris rettet seinen früheren herrn thedalus.
ich maine den ritter dem er vor
gedienett hett uff erren spor.
merkend one zwiffel das:
enzwischend achenis und arlasz
warend dry mille.
gar in kurtzer wille
was thedalus von husse geritten.
zwölffe man in kampffes sitten
ungewaffnett kertten in an.
...
paris von aventure gevarn
kam vil bald zü den scharn.
er woltte ervaren dü mer
was das geschelle wer.
er sach in da in kurtzer stund
in nott von dem im dik kund
was worden menig rich mürsel.
sin yllen mengen erbürseltt
alsam ain wolff by schaffen tütt:
den selben hüglichen mütt
der junge herr do gewan.
sin vartt mengem ze laide kan.
wunder der junge do begie:
nieman er da leben lie,
des todes zoll ward in gegeben.
suss so friste er daz leben
dem der sin herre waz gesin.
das noch rechte trüwe schin
wurde dem der trüwe tütt,
der sitte wer unmässen gütt:
nun hätt untrüw trüw erschlagen:
das jomer söllen wir got clagen.
die zwen helden zerritten
in unmütt, waz dem wirtt bitter.
von sinem herren ward im genigen,
von ain ander sy do sigend.
des ainen vartt gen achanis was,
der aller tugend ain adamas
was und rechter vigend ain schur.
der miltte ain senfter nachgebur,
thedalus von arlas,
raitt hain ze hussie. nie ritter bas
von rainen wiben enpfangen wartt.
< go lön üch, edlen frowen zartt!
ich was aber uff den wegen,
lïbe frow, nach tod gelegen
won mir geschwinden trost
pariss tett: der hett erlost
mich aber vor der vigend gewaltt.
da ich geritten für den wald
was, aschos von horchan,
die ritten mich mit zwölffen an. matribulus will helena rauben.
die hätt pariss erschlagen tod
und halff mir aber uss grosser nott.
dar umb soltu im, wiblich fruchtt,
danken durch din selbs zuchtt.>
sy sprach:< laider ich enmag.
wan sol ich, herr, den tag
iemer me gespechen
das ich den fürsten sölle sechen?>
suss waz wol mitt wirde
vil manlicher begirde
vollendett und dar zü erstritten.
och kam ze husse geritten
der junge throyere.
agemennon fragtt in mere
wa er wer gesin.
er sprach:< ich traptt daz ross min
vor der bürge uff dem plon.>
< daz were adenlich geton,>
sprach der werde krïchen.
daz gesinde kam gezogtt
daz man soltte ze dem tische gon.
täglich wol drü tussend man
aussend da ze hoffe daz brott,
den man es willenklichen bott
mitt gütter handlung also
daz sy alle wurden fro;
won wa gütter wille ze tische gatt,
der gast da von in fröden statt:
gütter will und wirttes edelkaitt
vil dike wirttschaft übertraitt.
doch was hie selten misse mal:
wirtschaft rich öne alle twal
man maisterlichen geordnett sach.
alles truren waz in schwach
und wunne wol faille:
ze aller zitt man gaille
vand bayde wib und man.
der krïchen was so geton:
wes der man mit eren gertt,
daz er des kum ward entwertt.
es stossett an der krïchen
ain küngrich, gar witt erkantt,
das haisset tartarye.
der selbe helde öch frye
hett under im ritter schaft
daz aller der krïchen
gegen im nit kunden wegen.
maribulus so hiess der tegen.
der hortt öch sagen mer
wie schön heylenna wer.
maribulus der küng ward
erfröwett von der magett zartt.
wie im nie lïb von ir beschach,
doch woltt er nött und ungemach
im selber machen kund.
er wond, ir rubin rotter mund
der wer almente worden:
nein: aller ritters orden
möste ee an fröden sin verzagtt
ey sy die kaysserlichen magtt
liessend suss verkrenken.
nieman sol entwenken
so kaisserlicher früchtte, matribulus führt mit agamemnon krieg.
an die gott so vil züchtte
hett geleitt by den tagen.
nun merkend und hörend sagen
nichtt anders won die warhaitt!
gegen krïchen saitt
ward von dem held matribulus.
das gefügtte sich alsus
das der kurtesie
warb umb ain raysie.
des starken volkes er gewan,
so man saitt, hundertt tussend man,
mitt den er kreftenkliche
do kertte in krïsche riche.
owe der layden herfartt,
söltt ain so rylich magtt zartt
dem ze wibe werden
der uff der braitten erden
rechter fürre nie halben tag
mitt sinem libe gepflag!
doch iltte er mitt dem volke rich
für achenys sicherlich.
michell was da sin gewaltt:
der anger witt und wol gestaltt
ward mitt gezeltt wol beklaitt:
das was dem edlen kaysser laid.
mitt röbe und mit furie
stift der ungehüre
dem kaysser jemerlichen tampff,
dar umb do des todes kampff
geschach by vil kurtzen tagen;
das sich hüb jomer und clagen.
prosunner, pfiffer menger schall
in dem herr all über all
er hüb sich, menges hornes doss,
das da vil serre verdross
den edlen kaysser riche.
zü sinem rautte geliche
nam er do rautt und sprach:
< wie sol ich dis ungemach
über winden und die pin,
der mir umb die tochter min
önne schuld beschichtt?
von wem sol ich zü versichtt
hie nun haben? we der stund
daz ain so liechtt farwer mund
sol ainem valschen werden gegeben!>
paris der sprach:< und welt ir schweben
noch in gantzer wirde,
so tünd hie min begirde,
daz wirtt üch wärlichen gütt.
hand nitt so verzagtten mütt!
und mugend ir mir mitt sinnen
achtzigg hundertt gewinen,
das da sy unflüchtig volk:
werend sy als ain nasser wolk
hett regens tröppfflin öne zill,
und wenne der ze der erden vil,
sy lätt nider ungezaltt,
dennochtt>, sprach der tegen bald,
< wil ich sy ze velde beston
und mag ich disse helden hon.> agamemnon sammelt auf des paris rat ein heer.
dü rede geviell dem kaysser wol.
er sprach:< der rede ich danken sol
dir mit dienst, ob ich mag.
du hast nach truren fröden tag
mir mit dinem trost gegeben.
die wil und ich han daz leben,
so wil ich öne underschaid
dir mit dienst sin beraitt
umb dinen tugenlichen rautt,
der vil edle füge hatt.>
constantinoppell lag da by,
dar kertte der kaysser fry
nach hilff in siner schwere.
vil der burgärre
wurden do für in besantt:
dü mere wurden in bekantt
ze stunden von des fürsten mund
daz sy mitt helff in kurtzer stund
im kemen uff der portten veld,
da manig erlich gezeltt
waz durch übermütt geschlagen.
die warhaitt sol man gernne sagen:
die werden burgäre
wolten do bützen schwere
dem der ir herre waz genantt.
constandinoppel ze hand
dem fürsten gab ze stüre
vierzechen hundertt gehüre,
die alle helden warend,
das man by den jaren
ir gelich nit enfand.
pariss, der miltte wigand,
waz mit den sinen och beraitt.
dem richen küng ward gesaitt
der kaysser weltt im widerston.
von tartarie menig man
ward durch grosse arbaitt
des tages do in stritt beraitt.
der haiden her berg und tall
was vol geströwett über all.
da von ir pompe was so gross:
sy dachtten daz ir genoss
da ze stritte nit möchtt komen.
nun habtt ir ee wol vernomen
von dem kaysser und den sin,
die da die kampffliche pin
wolten liden durch die magtt:
sy warend werlich unverzagtt.
der riche fürst matribulus
sach do ritterlichen suss
gegen im varen der krïchen:
< wol uff>, sprach er,< und nemen war:
sy sind verdorben allze hand,
des sy min trüw üwer pfand.>
pungieren ward da nit vermiten,
ellend uff manhaitt kam geritten.
der purger edlen sturm van
fürtt ain held hiess nyfran.
des kayssers banner unbetrogen
fürtt in stritt der wolgezogen,
den man ie vand an vinden frech.
ain ross kurlich schwartz als ain bech,
dar uff der mine dienstman
des tages do in stritte kan. matribulus wird insbesonders durch paris besiegt.
nun wurdentt vigend an gerantt,
die strassen gross vil gar zertrantt
wurden durch die mine.
< ach vennuss kaysserine,
bedenke dinen dienst gütt,
der durch willigen mütt
sich selber vail traitt durch dich!>
< wolfran, fründ min, nun sprich,>
sprach zü mir wider dü mine,
< wer mit gantzem sine
an mir hochen priss bejagtt,
dem lönne ich wie es im behagtt:
dar nach und er wirde traitt,
so wirtt im lön von mir beraitt.>
semöss und astalabus,
agoss und rimalus,
und von paulanixus,
und der küng maribulus,
das alles künge warend
die by ieren jaren
hetten brisse vil bejagtt:
den da laider tag betagtt
von pariss und nyfran
und avanus, der werde man,
der heylennen brüder was,
hertter denn ain adamas
was im mütt und och der lip:
alle wunnekliche wib
sölten im hie sprechen wol.
waz wirdekaitt der herr behol,
daz wirtt von im schnelle kund:
dryg küng er do ze stund
schlüg mitt siner ainigen hand ze tod.
vil der fürsten litten nott
von den uss fremdem lande,
jemerliche schande
gar vil in do künftig was.
daz grass ward von blütte nass,
das von rossen und lütten floss:
die hayden strittens do verdross.
matribulus ward do erschlagen.
den edlen küng begunden clagen
die sinen alle gemaine.
jomer nitt claine
da hüb sich von der haidenschaft.
es ist bilich daz dü craft
des libes sige gar da hin
waz hoptt und den sin
treitt und da waltett
daz sich dü hand da valtett
und och der füss. daz ist dik geschechen,
des wunders hand wir vil gesechen.
manig edel krïch
in blüttigem bache raitt
den rossen untz an die knie. lob der helena.
wer den schaden da gevie,
das waz der künne matribulus,
der vil jemerlichen suss
och durch die mine lag erschlagen.
man soltt och billichen clagen
des fürsten bitterliche nott:
wer im selber denn den tod
tütt suss willenklichen an,
den sol man ungewainett lan.
es ist der ögen uppekaitt
wo man sölich wainen traitt.
flüchtig ward manig sarasin,
ir wer und och strittlich pin
waz als in flühen verwantt.
paris mitt ellenthafter hand
ertranktt ir genüg in dem mer,
die önne aller schlachte wer
gar önne waffen ir leben
müsten todes naige geben.
diere stritt sunder wer
beschach da tünowe und mer
sich zesamen gegüssett
und in ainander flüssett.
der hayden da belaib so vil
daz ich uff warliche zill
nieman kanfür war gesagen
waz ir all da ward erschlagen:
doch wen ich in der selben nott
legend achtzigg tussend tod.
so wol dem lib und och der fruchtt,
so wol dem tag da mit zuchtt
do der fürst usserkorn
zü der weltt ward geborn!
sich, von troghe lïber lib,
heylennen tugend und laid vertrib
wirtt noch dins hertzen zü versichtt;
fürste rich, du habe pflichtt
zü der vil clauren süssen magtt!
waz man von süssen wiben sagtt,
daz hätt sy über sussett:
da von sy gegrüssett
billich vor allen frowen wirtt.
min sendes hertz nit enbirtt
es müsse dich, vil raine, loben:
wan din lob kan über oben
aller megtte wirde,
du gewuntt nie begirde
ze valschafter mine.
der tugend kaysserine
bistu, usserwelttes kind!
alle maister sind belind
die für dich loben andre wib.
hette semlicher dinen lib
angesechen als ich do,
sin hertz wer gewesse fro,
daz er dich fürbas hett geloptt:
sy hetten lützel dar an getobtt.
die rede söllen wir machen kurtz:
die des bittren todes sturtz
von uppekaitt nun hand genomen,
der wirtt vergessen: laussen komen die sieger ziehen in konstantinopel ein.
ze husse disse ritterschaft,
die mit ellenthafter kraft
hand ervochten disse nott.
die dem kaysser warend tod,
erschlagen lagend und erfaltt,
ich wolfran han sy gezaltt
wol uff sibenzigg man.
von throye der fürst tugenden san
schüff daz menger do genass
der worden wer von blütte nasz.
ze constantnopell in
ritten gar ön arge pin
der edlen purgäre
die von kampffes schwere
hetten ir leben wider brachtt.
was sunderlicher fröde erdachtt
von ir ingesinde ward!
vil der rainen frowen zartt
enpfiengen do ir amys.
dienst und lobes priss
ward vil mengen getön.
dar umb ain ietlich biderman
gern mag daz beste tün:
es bringett im erre und rün.
nun laussend wir beliben
die burger by iren wiben
ze constantinoppell inne
und merkend mit sinne
von der vil rainen süssen
dü wol kumer büssen
könde mit ir miltte.
die gütten nie me bevyltte
des gegen den ellenden,
waz sy im ze nutze wenden
mochte, daz pflag alles ir tugend.
wa man wipliche jugend
vindett als man sy da vand,
da wirtt sorgen vil zertrantt
von leblicher angesicht.
er ist sellig wem daz haill beschicht.
der sy frow unde gaill
...
von all sölichem wibe
dü von sendem libe
kan verwandlen hertzelaid
in hertzen lïb. nun wirtt gesaitt:
do dü frowkliche schar
des hochen siges ward gewar,
des ward fröde menigfaltt.
von athoniss für den wald
komend sy gemaine.
ir wunne waz nit claine
do sy die mere vernomen
das uff den porten somen
der vigend was so vil geströwtt,
menig wiblich hertz ward erfröwtt.
ein crönne trüg dü selbe frucht,
dü ir wibliche zuchtt
wol ze tragen uff gezam.
in der crönne vornan
lag ain karfunkell:
seltan waz so tunkell, siegesfeier.
wen sy daz schappel uffe trüg,
sy hett da von gesicht genüg.
daz gesteine ie ward genantt,
sin gelich man uff ir hare vand.
dü claure öne wandell
waz mit ainem mantel
umbe vangen, der waz rich,
von orgentte ain zobel rich
waz dar under gezogen.
die süsse unbetrogen
trüg dar under ain bliantt,
der umb ain einig gewand
sölte geben ain küngrich,
des wer daz wertt mit erren müglich,
der es nach wirde sölte han.
man sach dar uff ain fürspan
guldin, von örgentte
dü riche presentte.
dar uss so schain ain rubin
so es vinster mochtt gesin.
die andren ir junkfrowen,
die man gernne schowen
da mochtte, die trügend samatt
...
gab von rötte wider glast
...
gab fröd ön allen schmertzen.
iettliche vor irem hertzen
trüg ainen schin guldin,
da manig edel stain was gelait in.
suss komen öne melde
dü rainen wib ze velde
rechtt als es weren vannen rott.
der edel kaysser do gebott
daz man der tugend haften schar
mitt gütter füge neme war.
floranda, die kaisserin,
und heylena, ir töchterlin,
der schin was ob in allen.
wem mochte daz missvallen?
dü magtt uff blankes ermellin
hett gesetztt ain sprintzelin.
florand und der kaysser,
dü zway an fröden haysser
vor da warend gewesen
und sy frischlich genessen
alsus hette wider brachtt.
besunder fröde ward erdachtt
von in baiden do ze stund:
minenklichen sy an iren mund
von im do getrukett ward.
do erbaitztte manig ritter zartt:
ieder held und sin wib
bevienge do mitt zuchtt iren lib
mitt armen und schieden dan.
heleynan, daz kind so lobesan, die fürsten raten dem kaiser, paris zum ritter zu schlagen.
batt mit züchten der kaisser fliss
daz sy den jungen pariss
da by henden vienge
und mit im ze husse gienge.
des gesellen sunder dol
gunden im die ritter wol.
hemlich runnen da ergie
baide dörtt und och hie.
der held von troye do erwarb
ain werben daz nitt verdarb:
ward es im nit an der zitt,
enrüchen, da geschach es seitt.
er dientte sid her zware
ze dem vierzechenden jare
ey daz der tugendhafte man
die süssen brachte von dan.
do ward ze husse gegan.
iedü frow sunder wan
entwaffnett da ir amyss.
ach vil lïber,
wer sol nun entwaffnen dich?
das tütt ain magett mineklich,
heylenna. ich tümer wolffran
nieman da bas der wirde gan.
do er von ringen ward erlöst,
der allen rittern hette trost
uff der haide da gegeben,
nach arbaitt ain senftes leben
hüb sich under in allen.
ain ritterliches schallen
hetten mitt gelimpffe
die haiden in rechtem schimpffe.
agemonne für die heren gie,
ze sinem lïb er do gie
atriss und panfilus,
morax und anoxius,
zippar und kaloys,
ardall und tybalis,
morfan und morchartt,
ziropol und madrart
und den held ulixes,
pavar, der ie heldes mesz
in sinem rainen hertzen trüg:
die vierzechen fürsten klüg
der kaysser do ze rätte nan
wie er dem kindischen man
sine hochen wirdekaitt
gemachett gross und braitt.
ir rätt was nitt ze bitter:
< ir machind in ze ritter>,
sprachend sy gemaine,
< mitt hundertt knappen raine.
den gebend gewand, harnasch und pfertt.
daz ist sin raines ellend wertt.>
der rautt gevielle besunder
dem kaysser wol ain wunder.
es ist billich unde rechtt,
es sige ritter oder knechtt,
wer herren rättes in trüwen pfligtt,
daz er schanden angesigtt.
nun wirtt ze dissen stunden
menig rautt gebe funden
der zü der bösten lerre
richtett sine kerre.
er dunkett mich ain arger wichtt ehrengaben florandens und helenas an paris.
uss wes hertzen daz beschichtt.
wan uff min trüw: falscher ratt
hie noch dörtt nitt füge hatt.
do hellanna vernam
daz ir vatter tugend sam
dem jungen woltey meren prisz,
sy stalte allen ieren fliss
wie sy nach frowen rätte
daz best dar zü tätte.
ir kinthaitt dar umb gemügett ward.
sy sprach:< florande, mütter zartt,
gib üns zwain wiplichen ratt,
won es dir wol ze tünd an statt,
waz wir>, sprach dü gehüre,
< den gesten söllen tün ze stüre.>
dü allte kaysserine do
ward des kindes willen frow.
da sy die tugend an ir sach,
dü mütter zü der tochter sprach:
< min zartes kind, mich nütt befiltt
was du, miltte magett, wiltt,
daz müss sin und sol ergon.
nach wisser lerre sige getön
min zuchtt: da gib in waffen klaid
dem man nach siner wirdekaitt.
daz ist, kind, megttlicher sitt,
da erestu alle frowen mitt.
so wil ich in von miner hand
geben ander liechtt gewand:
pfeller und samid,
scharlatt sunder stritt.
der claider underzug sol sin
vech, zedemon und hermin.
ir har sol man nüt struben
sechen, ich wil in huben
geben von gestaine,
gewiertt in gold raine.
dar zü wil ich durch wiben rün
den helden me ze wirde tün:
iedem man ainen portten,
der zü allen örtten
mitt golde und mit gestaine
ist beschlagen raine:
da sol gemain guldin
rincken und senkell sin.
ze dienst dem paris sicherlich
wil ichs in allen geben gelich
von lïbem geluste.>
dü junge die altten kuste
güttlich unde sprach:
< were es dir denn nit ungemach,
so weltt ich sydin linegewant
in allen geben von miner hand.> -
< nun ist dir doch worden kund,
tochter min, als dir min mund
mitt wortten hätt gesagtt,
daz du, lïbe min magtt,
soltt begon dins herzen ger:
mitt mütter trüw bin ich des wer.> vorbereitungen zum feste.
nun griffen wir ze der ritterschaft!
ir werden müttes und ir craft
sol man sy lassen geniessen!
es sol nitt verdrissen
die edlen kaysserinnen,
dü mitt richen sinnen
an wirdekaitt ist volkomen.
uss allen krïchen genomen
wurden die besten über die land
den gold schmiden ward erkantt.
den bott dü frow allen sold
daz sy von arabya gold
ir frumtin zü geschmide.
menig knapp blydie
ze achtenyss uff den hoffe käm.
vil wergadam öne wan
wurden in do bald embartt,
giessen ward da nit gespartt
daz gold als man es solte schmiden.
mitt vil kunstenlichen liden
ward daz werk gefügett,
da mitt überclügett
ward aller gold varwer schin.
gegen zwain jaren ane pin
ward geraitte beraitt:
hundertt cronnen sunder schaid,
zwürend so menig vingerlin,
dar inne menig liechter rubin.
iedes heren zimier
wurden do beraittett schier
in vil raine für spann,
die öch ain schwertt tegen han
vor im billichen sol:
daz zimptt nüwen rittern wol.
paris, der ellende held,
der miltte fürst usser weld,
der wüste nit von geschlechte;
was zechens er ze rechte
fürtte, es waz im unbekantt:
won er so jung ward versantt.
des kayssers zaichen er enpfie,
ain für spang, dar inne hie
von gold ain richer helffand lag,
der schönne luchtt als der tag.
gürttell und huben gemaitt
wurden ouch vil trätt beraitt.
agemennon do gebott:
waz man lïchter rott
funde über alles krïchen,
das dar nach wurde gesantt.
er welte haben hoch gezitt,
dü weren söltt wider stritt
den vil liechtten maygon.
mengen edlen laygon
sach man dar ze hove varn,
da der kaysserliche barn
soltte ritterschaft enpfachen.
vil werder wibe wunnesan
wol zechentussend oder bas
die frömde schunnen sunder hass,
die alle wiblichen rün
hetten und wistün
beschlossen öne schmertzen
in wiblichem hertzen.
daz waren megtt und wib
den ze wunsche stünd ir lib. die festgewänder werden gerüstet.
och zwölff hundertt megte waren,
kind von jungen jaren,
klüg, miltt und wolgestaltt:
dü elste fünffzechen jar altt.
suss pariss unerworden
enpfieng do ritters orden
von des edlen kayssers hand.
mitt im ze hove do gerantt
komen sin schiltt genossen,
dü die kaysserin er kossen
und hett dar zü gezeme
daz sy schwertt segen nemen.
den hundertt gab waffen klaid
heleyna, die junge magtt gemaitt,
dar zü vil liechte line watt,
sydin, als es geschriben stätt.
mitt manger listen raine,
vine perlan klaine,
iettlich hemed besunder wol
durch zierett was recht als es sol.
ir wappenklaitt rott sematt was.
wa ward ie ritters orden bas
gezïrett schön enbritten?
iedem man dar uff geschniten
was er solte rechten
füren von geschlechten.
der junge held uss troyer land
gie da er die maister vand
die mit den scheren kunden pflegen
der schonhaitt umb der ritter segen.
gegen in tratt do der mineklich,
dem an schönne nie gelich
da zelande funden ward.
uss rubin rottem munde zartt
grüste er die mäster alle,
mitt loblichem schalle
siner sache er in verjach.
der ellentriche nun do sprach:
< uff mine tecke sol gelaitt
werden gar ön underschaid
menig bilde mineklich:
iecklich frow besunderlich
sol haben in ieren henden vin
ainen apffel guldin.
besunder gar öne won
söllend sy von golde crönen han,
lïben maister tugend san!
uff dem helm obnan
daz bild sol gezierett sin
daz es ob allen gabe schin:
ob iettlicher magtte suss
sol sin geschriben: venus.
das sol ze den krïchen pin
min rechtes herr zaichen sin
untz ich erfare vil rechtte
was ich füre von geschlechte.>
in vier tagen waz beraitt
das vil türlich klaid.
und da der imbiss geschach,
dü ritterschaft da uff brach paris zeichnet sich im turnier aus.
ze velde durch stechen.
man koss menigen frechen
helden uff der planure.
von throye der gehüre
selbhundorttest dar
kam geritten zü der schar.
venuss, din minenkliches klaid
hatt der miner uff gelaitt.
mitt hundertt helden unverschniten
kam er ze der aventür geritten.
des vil der frömden engaltt,
die von im hin gevaltt
wurden uff des angers plan.
menger von im do schaden nan.
es waz do in den landen rechtt:
es werend ritter oder knechtt,
wer mitt ponyerlicher vartt
zü der erden gefromett ward,
was im der ander angewan,
daz fürtt er mit im von dan,
es were ross, harnasch, gewand,
daz ward ie des sigers hand.
ist aber daz sy lagen
und baide vallens pflagend,
sy müsten da den schaden enpfon
den och nun ritter müssen hon.
wol sechtzigg er da nider reitt.
ze jungst waz kain held gemeitt
der an dem selben kerre
im wider ritte mere.
vil menig ellend ritter sprach:
< owe schwer und ungemach,
venus, was din dienstman
an üns mordes brüwen kan!>
ain ritter waz von schottan,
der was alpheolan
genantt, seitt üns die geschrift.
des manlich mütt waz wol in trift
dem helden geliche.
der sprach:< es wer unerliche
sölte ain so kindischer sin
ünser aller erre füren hin.>
von schotten alpheolan
raitt ain schweres castalan:
ze den brüsten waz es michel gar,
sin gebaine wandels bar,
kurlich, hoche und frech,
an der farwe als ain bech.
manig guldin lintwurme gemaitt
waz uff sin wappen gelaitt.
daz dü ögen soltten sin,
daz warend liechtte rubin.
der selben zierde pflag
sin helm luchtt als der tag.
venus küngine,
wer dich von hertzen mine,
den soltu och minen, ist min rautt:
dü mine raine füge hatt.
wa mine gernne minnett
und mine sich ent sinett, sieg des paris über alpheolan.
da söltt der miner äne wan
sinne sinne beschlossen han.
wa aber minne minnere
mached fröde berre,
der mine sol man togen
wallten one logen.
daz selbe zimptt och wibe
gegen irem miner libe.
venus, din kempfer kertt hin,
er wil schaden oder gewin
enpfachen vor vil mengem man.
sy ritten do ain ander an
die zwen helden unbetrogen,
rechtt als sy kemen geflogen
baide von den lüften.
die ritter sich do güften
begunden und warend fro
die dem jungen erren do
verbunden und manheitt.
pariss vellen vermeid
da er des manes gertte.
iettweder da wertte
den andren stiches uff die brust.
venus woltt nit verlüst
da nemen vor der frigen schar:
als sy nun waren komen dar
und als ich tette gernne kund,
alpheolan ze der selben stund
ward do jemerlich geziltt,
also daz sin gold varwer schiltt
enmiten in dem wurme spieltt,
wie er doch grosser krefte wielt.
des fröde ee waz unmassen gross,
do der sach vallen siglos
den starken held alpheolan,
hie mitt ir güfte ain ende nan.
ein minner do den andren nyder
hette brachtt, da nieman wider
solte haben uppekaitt.
von schotten der fürste gemaitt
jemerlich gestrikett lag:
der süssen mine bejag
was im doch unverlorn.
von throye der junge hochgeborn
erbaitzte für den werden nyder,
sin zuchtt waz da nit wider.
er dachtt er ende hett genomen.
fragen er den milten fromen
mitt manes zuchtt do began
ob er dehaines lebens wan
an sinem libe hette.
von frömden land der stette
sprach:< ja, herr, ich bin nit wund,
doch bin ich nitt gar gesund:
daz hätt geton üwer hand.
waz mir mitt justieren ie ward erkantt
von rittern untz uff dissen tag,
an allen hett ich err und brys bejag.
dü baiden sind an mir nun tod.
held, ir hand lang werend nott
gefrumptt mir uff der haide.
mins libes gewaide
ist von dem sper zerfürtt landoriens klage über den tod ihres gatten und ihre furcht vor ursyan.
daz mich hatt berürtt
von üwer ellenthaften hand.>
der tod lett im an sine band,
daz er one wunden starb.
alsus alpheolan verdarb.
altt mit den jungen
über den toden trungen,
arme und riche
clagten do geliche
sin ellend und sin tegenhaitt:
in was sin edell sterben laid.
man clagtte sinen werden lip,
dar zü sin minenkliches wib.
an dem verlustlichen tage
hortte man ainer frowen clage,
dü uss rottem munde
vil wol clagen kunde
iren fridel und iren werden man.
ir lïchten lobsan
wurden ser verblichen,
won sy dar an hette gestrichen
jomer unde schmertzen.
sy was getrüwes hertzen.
dü claure und och dü frye
genantt waz landorye.
umb den held von schottan
sy grossen rüwen an sich nan.
helenna, dü minnekliche magtt,
sprach:< raines wib, nitt verzagtt
so gar umb dissen werden:
vil ir noch uff erden
lebend die im wol sind gelich.
nain, edle frowe mineklich,
ain ander mütter hatt geborn
vilichtt ain kind usserkorn
daz üch gitt manlichen trost,
daz ir von sorgen werden gelost.> -
< ach junkfrow rain, lobes rich,
sölich tröst könde och ich
mir selber hartte wol geben.
ich bin die mitt jomer streben
müss umb den lïbsten man
den frow ze trutt ie gewan.
wa ward er iemer funden
der mich ze allen stunden
hieltt als er gehalten hatt?
armütt wirtt mir niemer rautt
von ainem schwager den ich han,
der ist gehaissen ursyan,
der fürste über alles ünser land.
ich wes daz sin schnelle hand
nimptt mir von drin kinden
waz er des ünsren vinden
mag, baide bürg unde land:
daz wirtt mir laider unbekantt.>
helenna sprach:< ob üch der man
der üch truren hett getan,
richtt über den brüder sin
dem er hie todes pin
mitt der tjoste hett geton?>
sy sprach:< junge frow, ursyon,
er ist ain man dem nieman mag
gestritten nacht oder tag.>
erst ward wider in gezogtt.
paris, aller ritter vogtt, florande tröstet landorie und verteilt geschenke unter die ritter.
ward mit den sinen enpfangen.
hie trübte wibes wangen
floranda dü kaysserin,
der lib wol loblichen schin
gab vor andren frowen.
man möchtte gern schowen
by ir die herlichen schar.
helenna fürtte für sy dar
daz vil fröde losse wib,
die umb ir edeln fridels lib
hette truren an sich genomen.
do sy ze samen waren komen,
dü lïbe flörande
sprach:< er ist ane schande
verdorben üwer amys
mitt erren ist der hochen pris
hatt vil dick bejagtt.
dar umb sol doch nitt verzagtt
alles wessen üwer mütt.
gespill und lïbe frowe gütt,
ir sond wissen daz ich wil
üch geben untz uff todes zill
bayde brott und win;
waz och gütter claider sin
mag, die wil ich üch geben,
die wil wir baide hand daz leben;
mitt üwern lïben kinden
söltt ir daz stätte vinden.>
laudorie wiplichen sprach:
< ich bin, frow, nitt so schwach
an erre noch an gütte
daz ich der helffe icht mütte.
wird ich, frow, von schottan
vertriben, des ich klainen wan
han es müsse geschechen,
minnen brüder wil ich spechen:
aiax de curtin
lautt mich unverdorben sin.>
do die ritter alle
mit gemainem schalle
warend ze herberg komen,
als wir vor hand vernomen,
von der edlen kayserin
menig gold varwer schrin
ward getragen uff den sal
da die helden über all,
die mit dem jungen ritterschaft
hetten genomen do mit craft,
gemainlichen sassen,
trunken und aussend.
dü wirtin für sy alle gie,
als sü ir zuchtt nitt enlie,
und batt die laden uff schlïssen
des vil wol geniessen
mochten do die schwertt tegen.
griffe begunde pflegen
dar inne florande mit blanker hand,
da sy mengen portten vand
beschlagen hartte raine
mitt gold oder mitt gestaine.
cronnen, huben, fürspan
dü miltte do dar uss genan
und tailtte es selb mitt richer hand.
wa ward ye fürstin erkantt
dü ir gelichen möchte an tugend,
wiplicher erre und blügender jugend? landoriens schwager kommt an den hof.
dü edel, claure, raine fruchtt
dü woltte denochtt hocher zucht
legen anne schwere
da an iere diennere.
ir mund gebott do sunder twal
daz man die claider liechtt gemal
ir tragen müste für die tisch,
da manig mürssel grosser visch
lag vor in mitt wirde.
floranda mitt begirde
hiess die ritter klaiden do:
menig junger man da von ward frow.
gürtel, huben, crone, fürspan
da mitt ziertte sy die man.
da von ist nach ir wirdekaitt
an der geschrift unmassen braitt.
nun fügtte gott ain wunder:
da die frowen besunder
sassen und warend fro,
vil trurenklich bliktte do
laudorie über ain venster braitt.
sy sach wa dörtt her raitt
ir schwager uff auffentür.
da von dü gehür
vil bald unversonnen lag,
von schreken sy nitt fröde pflag:
ich maine die frowen hochgeborn,
die ee ir trutt hett verlorn.
man fragtte sy was ir were.
dü raine seldenberre
vorchtte daz ir wirdekaitt
da wurde getrukett und ir laid.
die frowen sachen alle dar
und wurden schiere gewar
an aller schlachtte melde
des ritters uff dem velde.
agmennon sprach:< kind, sagtt och mir
gemeine nach mins hertzen gir,
ward im kund die mere san
wie es umb den ritter were getan.>
mitt gütter rede do über gie
dü edell kaysserine hie
die frowen an der selben stund
daz sy ir umb den ritter tatte kund.
< owe, frow kaysserin,
es ist laider der schwager min:
ursyan, der valsche barn,
ze untrost ist er mir hergevarn.>
do du massnie sass
und der kaysser da gass,
da sachend sy uss dem walde
ainen andren ritter balde
illen uff des ersten sla.
dem helden waz unmassen ga
daz er in balde über ritt
und manlich mit im gestritt.
der held des ersten gertte
ze kampffe mit dem schwerte. landoriens bruder aiax de curtin bekämpft ursyan.
des waffen waz unmassen zartt.
von golde manig lepartt
gefechett als er soltt sin:
es gäb werlichen schin.
des selben fürtte der fürste schnel
ain vil riches rundell
uff sines helmes trone
geflorierett schone.
der fürste waz gar unkund.
hie ward gefragett aber ze stund
daz raine wib der mere
ob er ir bekantlich were.
mitt fröden dü ellende sprach,
do sy den ritter erst ersach:
< ja er ist mins hertzen trost,
von dem ich werden sol erlost.
es ist der fürst von kurtin,
aiax, der zartte brüder min.>
agmenonn und die kaisserin
und menger stoltzer megtte schin
sach man da gelesten uff dem sal.
die jungen ritter über all
iltten für die veste,
da aller kempffen beste
hie ze samen waren komen.
von in baiden ward genomen
unmiltte für die gütte.
vigenttlich gemütte
hett sy baide zesamen brachtt:
da von strittens ward gedachtt.
aiax von kurtin
woltt durch die schwester sin
aintweders, sterben ald genessen.
den stoltzen helden usser lessen
was gar unkund daz sy es sach
durch die der veste kampf geschach.
ir mütt der stünd uff fraysse.
wem disse selbe raysse
kom ze schaden oder ze fromen,
daz wirtt gar drätt vernomen.
wir lassen aller hande nid
und hörend sagen wie der stritt
sich do hüb und ende nan.
mitt grossen kreften ward an
gesprengtt von in baiden.
hette es ain wilder hayden
mitt sinen ogen angesechen,
im were ze erbermd geschechen.
den edlen rossen so gütt
baide schwaiss unde blütt
vingers dick uff in lag.
in ward der claure lïchte
baiden verkertt in ain nachtt.
iettweders ritter achtt
stünd wie er behübe den stritt
und dannen kem ze der selben zitt.
da ward von geben hin uff den gebel
gefromptt mitt schlegen daz man nebel
ob ir baider helme sach.
aiax, des craft da für brach aiax besiegt ursyan.
an ritterschaft ze den stunden.
vil menig tïffe
ursyan der held enpfie.
die edlen ross wurden hie
baide wund uff den tod.
erst hüb sich kampffbare nott:
die werden fürsten lobesan
zü füss ain andren luffen an.
berunnen mit dem blütte waz
der allen reinen wiben hasz
in sinem vaigen hertzen trüg.
dar umb waz es nit unfüg
daz im ain getrüwer man
mitt ellend da gesigett an.
aiax von kurtin
woltt die lïben schwester sin
lidigen und alle wib.
ursyan des manes lip
dem frumpt er mit ainem schlag
nach der aventüre sag.
da man den helm strikett,
dü ader ward entrikett
dü da gegen dem hertzen gatt.
mitt vil manlicher tatt
frumpt im den tod der von kürtin,
won er trüg hass der schwester sin.
burdieren, stritt waz gelegen.
aiax, der fürste riche tegen,
vor müde zü der erden sass.
sin werdes künne was nitt lass:
hie mit meine ich die schwester sin.
wibliche sprüng wurden schin
von der rainen edlen frucht.
ierem brüder sy mit zuchtt
den edlen helme abe band.
do im dü frowe ward erkantt,
verschwunden waz sin ungemach.
ain trülich küssen da geschach
von dem geschlechtte.
sy tätten es von rechte.
frowen, ritter dar zü schritten:
lïplich ward nit vermiten.
vil lintwurm lagen uff dem plon,
die der held ursyan
dar hette brachtt durch stritte.
aiaxe waz och sin kursitte
uff dem blanne gar verwuntt,
doch waz dar under gesund
dem unverzagtten fürsten schnell
sin vil ritterliches vel.
gefürett er von dannen ward:
dü werde kayserine zartt
schüff im künglich gemach.
sin wappenklaid waz worden schwach,
das ee gab gar liechten gelast.
der vil fürstenkliche gast,
des handlunge die ward gütt.
sin lïbe, schönne schwester frütt,
wen er die mit ögen sach, landorie kehrt in die heimat zurück.
so verschwand im ungemach.
heylena dü minekliche
troste in wirdenkliche
mitt grosser stätte sunder wan.
sy sprach:< habt ir an castelan
verloren, daz wegend als ain ay:
für daz ain gib ich üch zway.>
der ritter orden ist hertes leben:
wer sich ze rechtt drin verweben
wil, als er denne statt,
des mag wol werden gütt rautt.
geloben mir der mere:
ain rechter clossnere
mag sinen orden, wissend das,
wol lichter tragen unde bas
denn ain held der sunder zill
wittwen, waissen schirmen wil.
die ritterschaft urlop enpfie.
mitt grossen fröden schied da hie
von achanis menig man,
vil werder frowen wunnesan,
die ze fröden waren gestaltt.
von kurtin der fürste bald
den tette heylanna geritten.
ze wappen ward im angeschniten
von parisse loblich gewand.
daz schnellest ross daz man vand
wol under tussend ston,
garbis hiess daz castilon,
lang, witt, an dem libe vech,
es tett sprüng als ain rech.
alle sine kobertüre
des edlen heldes gehüre
waz dristund wol also gütt
also daz der tegen wol gemütt
hett durch stritt dar bracht.
des ward ze fröden im gedachtt.
danken begunde der milte gast
der der da tugend nie gebrast,
heylena, der kaysserin.
er und sin schwester kertten hin
in daz land ze schottan
mitt grosser wirde sunder wan.
doch trurette daz edel wib
umb irs lïben manes lib,
daz sy den held alpheolan
suss verloren müste han,
doch frowte sich dü raine daz
ir ungetrüwen schwagers hass
mitt dem tode waz gelegen.
truren lïss underwegen.
wir geben in den gottes segen,
daz er ir baider müsse pflegen. -
nun hörend besunder
ain wunderliches wunder
was hie ze achenis geschach!
des maisters mund mir daz verjach,
er tütt üns an dierre stund
frömde aventüre kund.
ains mälles das ergie
daz der edel kaysser ye
by sinen fürsten waz gesessen:
agmenon, der held vermessen,
sach wa ain geschwinder man
kam geloffen durch den tan.
man sach den schnellen knappen nachricht von orgaloyses raub durch pligor.
mitt ainer richen kappen
ze hoffe ze dem kaysser gon;
sin klaid was rich, daz er hatt an.
gon soltt er han vermitten:
bilich wer er ze hove geritten.
vor dem kaisser in dem sal
und vor den fürsten über all
liess sich do der werde
durch clage zü der erde.
er sprach:< herr und richer tegen,
künges erre han ich gepflegen
dick mit gantzer werdekaitt:
wie die nun sig hin gelaitt,
daz wil ich in kurtzen stunden
den helden allen machen kunden.
ich was geritten in ain wald
mitt wol tussend rittern bald.
orgaloyse, min trutt,
die mit valsche nie lut
was, dü waz mir nache by.
ich wond wesen sorgen fry
by so mengem werden man.
gar sorgeloss wir in dem tan
schlaff alle laider nit vermiten,
der von des bittren todes ritten
litten alle mine man
von zwölff ryssen fraysan.
pligor so ist er genantt
von dem mir bitterkaitt erkantt
ist, der min minenkliches wib
mir laider nan, da von ir lip
traitt vil grossen jomer.
pigmente und amer
ward nie von so rainer artt
als sü waz, dü frowe zartt.
doch gitt mir ain sache mütt,
daz min trüttin gütt
trett an der hend ain vingerlin,
daz ir nieman schade sin
an wipplichen erren mag,
es sy nachtt oder tag.
dar umb wirtt im vil dick zorn,
daz er die fruchtt usserkorn
haisset schlachen, daz das blütt
dem vil zartten wibe gütt
tringett nider uff den cley.
daz tütt minem hertzen we,
daz clag ich, herre, uss sunftzen craft
üch und aller der ritterschaft,
und lond üch hütt erbarmen
die küngine armen,
dü billich cronne solte tragen,
daz dü suss dik wirtt geschlagen.>
vil wangen, rotter munde
ward trübe an der stunde,
vil liechter spilnder ougen
sach man sich färwen togen.
der kaysser sprach:< und keme er her, paris will mit pligor kämpfen.
vil lichte üwers hertzen ger
und dü jomers burdin
all hie gelichtrett wurde.>
er sprach:< ja mornett by dem tage
kumptt er her. mit manigem schlage
fürtt er sy alles vor im hin:
zway getwerg dü küngin
mürdentt vast uff den tod.
daz jomer tütt mir sende nott.>
< daz wil ich rechen,> sprach paris,
< won ich ze tugenden han den fliss.>
des morgens kam do pligor
geritten für der bürge tor
ze achenis mit gewaltt.
vor im du wol gestaltt
an den selben zitten
nackend müste ritten
in ainem hemde sydin,
da vil manig sarassin
von starken gaisslen waz geschlagen,
das man die gütten gar verzagen
sach. des ward man innen
ze achonis ob der zinnen.
ach getrüwer paris,
stelle dar zü dinen fliss!
lau dir der schönnen arbaitt
in gantzen trüwen wesen laid!
der unverzagtte uss throye
on aller hande schoie
ward da mit wirde
in güfte und mit begirde
gesendett uff den burg graben.
er sach wa die untonen knaben
schlügen den vil rainen lib.
daz minekliche zartte wib
dicke schrigen began.
paris ylte die vigend an
mitt vil manlicher ger.
von alexandrye ain sper
uff dem ryssen er zerstach,
daz es ze klainen trömern brach.
ziclopes ward aber ermantt:
des ungefügen schiltes rantt
ward getaillett gar enzway.
ich hette nit ain halbes ay
für ains umb daz ander geben.
la sechen, gott, und habestu leben
in göttlicher pflichte,
so nerre vor argem wichtte
hütt aller wiben trost!
nun merkend rechtt wie er lost
orgaloysse dü küngine ward
vor der grimen hoffartt!
unsamfte sy ze samen ritten
mitt vil kampfflichem sitten.
sechtt da kartte man an man!
venus, magtt tugend san, paris besiegt pligor und befreit orgaloyse.
dis vechten daz ergatt durch dich:
lïbe mine, dar zü sich!
pligor sprach:< daz ist one nott
daz ir üch, ritter, in den tod
wend geben durch dis faige wib;
ir vil ungeschlachter lib
kan üwer nitt geniessen.
ja söltt üch wol verdrïssen
daz ir kempfend ritten an.
erran mag ich nit began
an üch, won daz üwer leben
ze unhaill kan nach dem tode streben
und dü clain emesselin
müssend da von gespissett sin.>
in fraissen manig schlag erhall
über berg unde tall
noch witter denn ain raste.
dem ungetrüwen gaste
ward vil der schwenke:
vast gütte gedenke
hette da der junge,
da von ain iettlich zunge
im billich sprichett wol,
als man rittern sprechen sol.
von dem fürsten unverholn
ward dem rissen ain schlag verstoln
uff des helmes niette.
wie der do geriette
...
daz könde ich onne sorgen
sagen ön alles logen:
enmitten durch die ogen
oben nider von der tünnen
vast untz uff das kinne,
recht also geriett er do.
des vil menig hertze fro
ward von lïber angesicht.
dü getwerge hetten pflicht
gehebtt zü der fluchtte.
ain ritter aller zuchtte
iltte dem rissen werlich nach:
im was nott uff der schla,
und fürtt den ryssen by dem har
on allen zwiffel zwar
an die selben walstatt
da ir herr ward strittes matt.
des hobtt er berobtt in.
erst ward an der frowen fröden schin.
sy kertte an den fürsten schnel
wipliche schame, blosses vel
mitt riemen gar durch bluwen.
man sol des wolgetrüwen:
were sy ön serre gewessen,
als wir für war noch hörend lesen,
sy was der aller schönste ain orgaloyse dankt paris.
die gottes liechtt ie beschain.
mitt scham in schmertzen bitter
enpfieng dü frow den ritter.
mitt armen wiplichen
sy sprach:< gott der riche
müsse wesen üwer trost,
sid daz mich von sorg erlost
hett üwer ellenthafter lib.>
so sprach daz sorgsame wib,
< und lichend mir üwer kursitt,
daz mich hie an der zitt
menig zartte frowe
icht alsus nakend schowe.>
an laitte er ir daz wappen claitt.
ir edlen werden lib gemaitt
brachtt er für die frowen.
ain vil michel schowen
uff dem palast geschach,
da man ieren süssen lib ersach.
florande sy mit wirde hie
unter ieren mantel gevie
und fürtte sy da by
in ain gaden da sy fry
ward ires grossen nacktagen.
was man von wibes bilde sagen
mitt gantzer warhaitt mag,
daz was ir priss und bejag:
es were gantz besunder
an gott gesin ain wunder
das bösser getwerge libe
ain so kaysserliches wib
sölte han vernichtett.
min sin ist so verpflichtett:
daz es nitt hette gerochen gott,
so müste es iemer sin min spott
wer in denn sunder wan
für bas in nötten rüffet an.
orgaloyse gesass
uff ainen schönnen matras
ze helenna und ir mütter.
hocher gott vil gütter,
was haustu diner wirdekaitt
an ainen menschen gelaitt
für an ander hundertt!
des wunders mich nun wundertt:
den ainen kanstu machen tum,
den andren hoffracht und krum,
den dritten ze ainem toren,
der fünft ist aim moren
an der farwe geliche,
der sechst ist grülichen,
er schlüge ainen umb ain brott
on hunger und on nott.
ze der weltte ist er sälig geborn
wer zetugenden hatt geschworn.
der welte laussen wir varn.
pariss, der manlich parn,
zü den dryen frowen gie.
orgaloyse nütt enlie,
mitt rechtem mütt geluste
sy den fürsten kuste
vor rittern unde frowen:
wer daz woltte schowen,
dar umb sy nit abelie,
sy in dik all umbe vie
mitt armen umb den hochen trost
daz er sy suss hett erlöst.
im ward hoche wirdekaitt
da ze husse, so man saitt, palterius und orgaloyse sehnen sich nach der heimat.
erbotten von den frowen.
man mag noch gernne schowen
für tussend zagen ainen man
der sich in nott verwalten kan.
dar umb flisse sich ain man
des aller besten des er kan.
lones wirtt ain held gewertt
ob er sin mit füge gertt:
wibes wiblicher sitt
wa der manes mütte mitt
wonde ist nacht unde tag,
das ist der selden ain bejag.
erst wil ich künden und sagen
wa orgaloyse by den tagen
künglicher crönne
soltte walten schonne,
...
siner riche und land:
daz was pontte genantt.
irs fridels name ich bekantt
tün üch mit gütter rede suss:
genantt waz er palterius.
hie wonten dü ellenden,
dü ir armütt wenden
mochten, wen sy wolten:
ir lob sy unbescholtten.
suss entwalten sy daz jar.
truren still, nitt offenbar,
von den gelben oft geschach.
dü frowe denn zü ir trütte sprach:
< owe palterius, künge fry,
weren wir zway ze thenabry!
der kaisser, mägtt und kaysserin,
paris söltt och da by uns sin!> -
< wen gott wil, daz mag ergon.
schwig, frow gütt und tugend son!
ain trome ist mir fürkomen,
den ich gern han vernomen.
mir waz,> sprach der gezeme,
< rechtt wie ein valke keme
geflogen über mich her,
der lïsse mit gantzer ger
zü mir, do er mich ersach.
es were mir lïb oder ungemach:
ringer denn ain veder ich ward.
senfte duchtte mich die vartt.
mir waz wie der vogel fry
mich brechte hin uff tennabry.
mich duchte in schlaffens stunde
wie ich dich och da funde.>
sy sprach:< geselle wolgemütt,
der trome ist üns also gütt
also daz üns one schande
gott bringtt hain ze lande.>
eins tages do der sunne schin
durch luchte wolken one pin
mitt irem richen gelaste brach,
agmenon der kaysser sach
vor achaniss uff daz veld
geschlagen manig rich gezeltt
wol fünffhundertt oder bas.
nectarus one allen hass
was dar komen in daz land,
der künge rich ze karnand.
da trüg der tegen schone
fürstenliche cronne.
waz von gesteine ward erdacht ihr sohn nectarius kommt nach griechenland.
und och von golde volbrachtt,
des sach man da ze velde genüg.
iettlich gezeltt ze tache trüg
ainen grünnen samitt,
geschniten schon nach maisters sitt.
die zargen warend raine
ergraben hartte claine,
menig guldin tier und vögellin,
das gab by berlan lïchten.
da uff iettlich gezeltt ste,
daz waz lignum aloe.
uff iettlichem sunder bar
schwebtte ain guldin adallar,
ob iedem vogel schonne
ain guldine cronne,
daz man erkantte dester bas
daz er da lege on argen hass.
agmenon trurenklichen sprach:
< weder laid noch ungemach
getett ich nie dekainem man:
icht arges one allen wan
daz mir hie unwider saitt
nachett grosse arbaitt.>
dennochtt lag palterius
by siner trüttinen suss.
ain schönne magtt, hiess anthonya,
tratt do zü in baiden da
da denochtt orgaloyse lag
und by ir trütte rüwe pflag.
anthona mit züchten sprach:
< wol uff! waz oge ie gesach,
daz ist gar an würde schwach.
( owe laid und ungemach!)
wider der grossen rich haitt
die vor üns uff der haiden braitt
litt an manigem gezeltt:
ze kriechen des kayssers geltt
were der coste ze schwach
die ich mitt baiden ougen sach.>
orgaloyse nitt enlie,
gar mitt sunffzen sy do gie
ze achonis an die zinnen.
do sy der geste innen
ward, dü mineklich unfro,
mitt lutter stime rüft sy do:
< nun muss min hertz in fröden sin!>
helenna, dü junge küngin,
fragtte sy do mere
was iers fröd da were.
sy sprach:< da gitt mir hochen mütt
daz ich min edel kinde gütt
vor achaniss han gesechen:
wie möchtt mir truren geschechen?> nectarius dankt dem paris.
palteruss do nitt enlie,
ze füss er ab der veste gie
mitt des kaissers achtzigg man;
die trügend alle purper an,
dar under liechtt hermin:
du rott gab werlich lïchten.
dem jungen küng togen
über luffend dü ogen
do im sin vatter ward bekantt.
der riche küng von karnantt
sprach:< sag an, herre gütter,
wa ist min lïbe mütter?> -
< sichstu, kind, dissen held?
des manhaitt rich und usserweltt
nam din mütter uss todes ker
und erstraitt ir lebens mer.>
nectarus von karnantt
lïss nider uff daz lant
für den fürsten uff die knie:
< ich sol gar bilich ligen hie,
vil werder ritter gütter,
umb daz ir miner mütter
butten helffe riche.
mitt dienst diensteliche
sol ich üch sin underton:
eigen und dienst man
wil ich üwer iemer wesen
daz ir ir hulffend genessen,
dar zü dem edeln kaysser gütt
wil ich iemer holden mütt
tragen umb die wirdekaitt
die er an min künne hatt gelaitt.>
ey er daz wortt ie volle sprach,
gegen dem gezeltt er komen sach
die kaisserin mitt den frowen.
under in begunde er schowen
dü im ze mütter waz bekantt.
der fürste von karnantt
begraiff von ponte die küngin,
im vertraib do fröde pin.
menig lïpplich da ergie:
pariss den fürsten sy gevie
und kuste in vor in allen.
sy sprach:< lau dir gevallen,
sun, dissen hochen wigand,
der mich mit ellenthafter hand
hatt vor dem tode ernertt
von ainem rissen hertte.>
er sprach:< frow süsse,
ogen, mund, hend und füsse
wil ich dar zü tüwingen
daz ich in innen bringen
müge hocher sällekaitt,
die er hatt an dich gelaitt.>
die frömden ritter alle
sachen dar mit schalle
und fragten wer er were.
in ward umb in daz mere
hartte schier da kund.
man seitt in allen sa ze stund
daz er paris wär genantt
dem solich lobe wer bekantt.
der fürsten fröde ward so gross:
menger edlen harpffen doss
ze wunsche in süssekaitt erklang,
gigen, rotten sunder wank
ze allen zitten man da sach.
truren waz ze hove schwach
und alle fröde wol faill.
agmennon unmassen gaill die festtafel.
was und der held atrides,
die sich uff gantzer tugend sess
hetten völlenklich gesast.
mitt wirde sy den miltten gast
enpfieng, als in wol gezam.
suss brachte man den küng von dan
da im wirde erbotten ward.
helenna, dü fürstin zartt,
mit im minenklichen gie.
mitt blanken henden sy do vie
den helden und zogtte von dan
uff ainen sall da manig man
sass in hocher wirde.
ir aller begirde
was daz sy nitt vermiten:
gegen iren frowen sy schritten
und dem gekröntten gaste.
mitt richer rede laste
enpfiengen sy den werden.
waz rainekaitt uff erden
gesach ie mütter oder ir kind,
daz ist alles gar ain wind
wider die hochen wirdekaitt
dü dem fürsten ward beraitt.
altte mitt den jungen
zü dem ringe sprungen
ze fröden dem gaste,
der da mitt heres laste
waz dar komen one schaden.
palast und vil menig gaden
ward da von den gesten vol,
die man vand unmassen hol.
nun was es komen an die zitt
daz onne alles wider stritt
der künge ze tische soltte gon
mitt menigem richen dienstman.
agmennon und alle die sin
warend onne arge pin
den gesten one schwere
willig und dienst bere.
ze der taffel gieng da manig man,
die alle samend trügend an
vil lïchte von tryantt.
suss man des kaissers hoffe vand,
als üns die aventüre sagtt:
ie ain ritter und ain magtt
wurden ain ander mass genoss;
wa aber die tisch megte bloss
warend, da satztt man raine wib,
daz doch iedes ritters lib
wiblich bilde an sach.
riches maulle und gütt gemach
waz ob des kaissers tische:
flaisch und vische,
zame und wilprette
und ander gütt gerette,
waz man haissett wirtschaft,
des was da dü volle craft.
heleyna und nectarius
mitt vil lïchten suss
ain ander güttlich bliktten an.
megtte, frowen unde man
waren all aine andren fro.
paris der fürst bliktte do
über den palast:
er sach ain fromden gast
ritterlich gezierett, marcus überbringt helena die werbung trifons.
schönne und vin gevierett,
kaysserlich gewappnett wol,
als ain künner tegen sol.
an sines lïchten rantt
lag von gold ain helffand,
rechtt all sam er leptte
und in dem walde strebtte
mitt ainer grossen burde.
ich wen daz nieman wurde
des selben heldes gewar
won von troye der lïchtt.
wappenklaid gar sunder schrantz
sach man lïchtt glantz
lüchten onne schande
von mengem helffande,
uff purpur rilich genegtt.
des rosses tecke ain ziclätt
waz, rich unde gütt.
marcus hiess der wolgemütt.
sin pfertt in gütten sprüngen gie
durch den wald erloffen hie
ze achaniss uff den burg graben.
baide ritter, knechtt und knaben,
den rechter tugend nie gebrast,
wurdentt sichtig da den gast,
der sunst mitt manlichem sitten
für achanis kam geritten.
der kaysser mitt den frowen
begunden in da schowen.
sin geberde was frig:
nieman im uff der haiden by
wonett, won er allain,
der edle und der rain,
woltte sins heren bottschaft
vollenden gar mit mannes craft.
erbaitzen wirdenklich began
der junge für die burge dan.
man sach daz er nitt strittenlich
gebarte. den helm wunneklich
satzt er nider uff den plon,
schiltt und sper on allen won
laitt er dar uff vil schiere.
der werde und der ziere
von grunde aller erst entwapnett sich.
ainen brïff geschriben minenklich,
nam er zü der hande.
sin klaid onne missewande
was ain pfeller sydin.
marcus kertte ze der bürge in
für die fürsten über all
da sy da sassen in dem sal.
der kaisser den ritter batt
nider sitzen an sin statt.
marcus sprach:< nain, herre,
ich bin gestrichen verre
durch üwer tochter die magtt:
von ainem küng ich kom gejagtt
mitt ainem brïffe;
den sol dü kaisserine rich
von mir tugenlich enpfan helena schlägt die werbung ab. paris beleidigt marcus.
und lessen waz dar an müg ston.
daz enbüttet ir von araby
trifon, der küng fri.>
heleyna mitt wiplicher tryft
lass mit züchten die geschrift.
güttlich sy ze dem helden sprach:
< ritter, üwer ungemach
ist mir werlichen laid;
daz ir so grösse arbaitt
habtt erlytten durch mich,
vermiten wer es wol sicherlich.
weltt ich>, sprach sy,< trüttes gern,
so weltt ich vil gern wern
minnen üwern heren gütt,
der bott ist so wol gemütt
frideliche frünttschaft.
owe hoche mine über craft,
ritter, mich entwinget nicht:
magtum daz ist min züversicht.
ir söllend üwern heren sagen
das er gar in kurtzen tagen
sinem werden libe
werbe nach ainem andren wibe.>
marcus der tegen do
antwurtt bott mitt züchten so:
er sprach:< sol dann die bottschaft min
alsus gar verloren sin,
daz sig allen götten laid.
daz ich min grossen arbaitt
mitt üppekaitt suss han verton,
daz wil ich clagen sunder won
für bas iemer merre,
war ich der lande kerre.>
pariss sprach:< ritter gemaitt,
sölicher bottschaft under schaid
soltte triben ain man
der ritters orden nie gewan,
daz er ichtt brïff mine
brechtt ainer kaysserine.>
marcus anttwurtt bott
als im der rede do tett nott.
uss zornne do der helde sprach:
< ich dunk üch, ritter, nie so schwach:
weren wir sunder melde
baide nun ze velde,
so weltt ich mich wol ernern.
sölten sin zwen die besten schwern,
die türsten die mugen leben,
in wurde kampffe von mir gegeben.
doch pflige ich rümes nit dar an
daz ich sy beide weltte bestan.
so verr und mir gott gebe craft,
welt ich sy weren ritterschaft.
ich sag es üch, ritter gütt:
ist ieman under üch so gemütt
der mitt werlicher craft
mir noch hütt ritterschaft
welle geben mit dem sper,
der ker für die veste her.> unentschiedener kampf zwischen paris und marcus.
hie mitt wurden tische erhaben,
uff rosse man ze velde traben
sach mengen werlichen man.
paris nam sich des kampffes an,
daz er pungieren woltte
als er ze rechte soltte.
der mitt dem helffande
marcus gar one schande
ward kaisserlichen gewappent gar.
zwen knappen ilten dar,
dem edlen jünglinge
hulffen sy in die ringe.
nun was och ze velde komen
ain helde der erre und fromen
dik und ofte hett bejagtt;
an miltte waz er unverzagtt.
in schalle frowen unde man
kertten von der burge dan
durch schowen für den grünnen wald,
da dü hochen reken bald
ze samen soltten komen,
als ir ee wol habtt vernomen,
uff ain angsteliche vartt.
mitt ellend da gehaltten ward
uff der ryfierre.
marcus der ziere
do begunde ersprengen
uff dem pfertt und hengen
gegen dem uss troyer land.
ain pondier da ward bekantt
dem künnen held ellentrich:
nienna waz sin gelich.
der ie waz der jugend ain schur,
dem frumptte der gaste sur
ainen all sölichen stich
mitt sinen kreften ellenklich
daz er nach gevallen was
nider uff daz grünne gras.
an dem andren kerre
die baiden fürsten here
wurden zornnes ermantt.
waz ritter ie ward bekantt,
des wiges waz da voller prisz.
marcus und parisz
valttend do ain andren baide
nider uff die hayde.
die ritter alle jachend
daz sy nie gesachend
zwen an kreften so gelich.
zü den schwertten ritterlich
von in zwain gegriffen ward:
stritlich waz ir baider vartt.
marcus, der held von araby,
wontte hassenlichen by
dem der ie ritterschaft
pflag all mit manlicher craft.
ellend gegen manhaitt,
trüw gegen der miltte straitt:
nach prisse stünd ir bejag
von dem daz der mitte tag
ane gie, untz uff die zitt
daz der lïchtte gitt
sinen völlenklichen schin:
erst lïssend ir stritten sin.
alsuss des andren morgens frü
kertten sy aber ain andren zü:
strittbar ward ir nott,
ir kürsitt von blütte rott
wurden uff der hayde.
sy brachten do bayde
ain andren in pin als kempffer tün, marcus wird verwundet und von helena gepflegt. nectarius nimmt abschied.
untz es der kaysser under stünd.
doch müste man von dem kampfe tragen
den gast, als wir hörend sagen,
marcuss an den stunden
mitt fünff hundertt wunden,
die im durch sin werch geschlagen
paris hett by den tagen.
< nun han ich der stürme
mitt vil dem gewürme
geton und och mit rittern,
daz ich kampff so bittern
noch nie under stünd.
sy tünd als wise lütt tünd,
die doch schüchend dich, paris.
din lip treitt den höchsten pris
den alle ritter söllen tragen:
ich wen by allen minen tagen
daz ich sölliche arbaitt
von ainem ritter nie erlaid.>
alsus clagtte der gast
siner wunden überlast.
der werde ward getragen in.
heleyna, die kaysserin,
hiess im durch wiplichen rün
da ze husse daz beste tun.
owe daz im dü bottschaft
verloss so manliche craft!
suss menig sachen von wiben kuntt:
von wiben wirtt man ungesuntt;
von wiben menig edell held
ze ainem toren wirtt gezeltt;
iedoch haisset man die wib
der werden manne laid vertrib.
nun laussen wir hie abe
die rede. gross ungehabe
dar nach ze den krïchen,
als uns der wise man verjach.
der wisse und och der claure
gegen ainem halben jare
da ze den krïchen.
selten tages schin belaib,
heylenna dü junge
tett im handlunge
selb mit ir wissen hand:
sus ernertte sy den wigand.
nun hand wir vor wol vernomen
wie nectarus ze hoffe komen
durch siner lïben mütter was,
orgaloyse, sunder hass.
...
urlob nam er und schied von dan,
mitt im mage unde man,
vil der helden lobe san,
in das rich ze karnant,
da er die sinen alle vand,
mitt vatter und mit mütter.
ach richer gott vil gütter,
du gib in one hertzelaid
langes leben on arbaitt!
du edell orgaloyse,
dü raine, süsse, wise,
schieden von den krïchen. trifon rüstet gewaltig gegen agamemnon.
dü kaisserin hartt unfro
von der schaidunge ward.
daz vil raine wibe zartt
ward umbe vangen von der magtt
von der man üns vil selden sagt.
ze der selben stunde
ward mund gegen munde
gebotten und getrukett,
wiplichen geschmukett
von zwain personnen innenklich
tussend stund, daz waiss ich.
dü raine ze der schönnen urlob nam.
alsus schie orgaloysya dann,
mitt ierem wunnenklichen barn
woltte sy ze lande varn.
wir hand och vil wol vernomen
wie marcus waz ze hove komen
in ains künges bottschaft
den frow mine mitt ir craft
hartte maisterlichen twang.
in der sumerzitt unlang
ward krïchen
von dem helden vermessen.
got herre vollende
gar one misse wende
was dinen gewaltt dunke gütt!
hilff daz der kaysser wolgemütt
behaltte wird und erre!
der werden helden lere
müss mit kreften da by wesen,
söllend krïsche rich genessen.
nun merkend wie trifon kam dar
mitt menger storie unde schar.
siben künge der mage sin
brachtt der wilde sarasin,
der iettlicher fürtte uff der ban
fünffzig tussend strithafter man.
hie ward daz land besessen
von mengem helden vermessen:
daz rich mit angst unde schaden
kreftenklich ward überladen.
der haydnische jüngling
woltte kain täding
merken: uff verschlichten
den sin woltt er richten.
holtz, velde, hayde,
anger und ouch waide,
dar uff menges gezeltes tach
man rylich gestrekett sach.
über daz land ergie der schall
da die helden über all
woltten hoffartt pflegen:
doch wante es sitt der gottes segen,
von dem alle raine ding
habend zartten ursprung.
die vor in fröden warend,
die sach man nun gebaren
hartte jemerlichen,
untz daz paris der riche
von des jomers roste
mit helffen sy erlöste. marcus rät seinem könig vom kampfe ab.
des halff im dü manhaitt
die dik uss sinem hertzen straitt.
doch müst er mage helffe han,
solte dem lande trost ergan.
acheniss waz all umb legen
daz ze brugen noch ze wegen
nieman strausse mochte han.
das rich sach man under gan.
ainer nachtt ze rautte gie
der besessne kaysser hie
mit dem fürsten uss throye
wie daz dü grosse schoye
da geminertt wurde,
die im ain jomers burde
uff der wilden hayde was.
paris, der herr, sunder hasz
sprach dem edlen kayser zü:
< den besten rautt den ich üch tü,
daz ist daz ich ritte
ob ich in kurtzer zitte
sölich helff vinde
da von wir geschwinde
aller sorgen werden fry.
wie uns die vigend in hasse by
wonen mit kreften starken,
wir hand doch nit an marken
verdienett all sölleche nott.
ey wir doch beliben tod,
daz wil ich üch mit trüwen sagen,
es wurd manig sarasin erschlagen.>
denochtt lag marcus wund
und ward im och all erst kund
das sin herr ze lande
komen was durch schande
mitt manigem fürsten gaille
dem kaysser tüm ze unhaille.
uss zornne do der ritter sprach:
< und wil min herr ungemach
dem hoch geloptte kaysser tün,
der so weltlichen rün
an mir begatt on arge pin,
uff min trüw es mag nitt sin,>
sprach der ritter unverzagtt,
< im wirtt von mir wider sagtt
ey er söllich uppekaitt
begatt. von siner unstettekaitt
han ich doch selten nit vernomen:
im mag dü raisse ze unstatten komen.>
alles ingesinde do
ward der edlen rede fro
dü ze der selben stunde
floss uss des ritters munde.
erre, lob mitt wirdekaitt
ward dem helden gesaitt.
in kurtzer stund daz geschach:
frisch und gesund man sach
marcus, den tiurlichen tegen,
des lib wol grosser tugend pflegen
kunde, won ers vermochtte:
sinnen tugenden tochtte
dü vil grosse stättkeit
die gott hett an in gelaitt.
aventüre da geschach:
marcus da verwappnet brach
von der burg uff die ban,
da er manigen werden man trifon schilt marcus und fordert paris zum zweikampf.
all uff der planier vand,
die im alle waren erkantt.
der mit dem helffande
zü den herren rante.
vil bald er für den küng kan.
trifon, der fürstenriche man,
begunde in saluieren.
er sprach ze dem zieren:
< sag an, marcus, mit craft:
wie kuntt es umb die bottschaft?
und sag mir, tegen ellentrich,
wa du suss habest gesumptt dich?>
dem küng er antwurtt bott,
er sprach:< der rede tütt dir nott.
wiltu es, herre min, vernemen,
so sol antwurtt mir gezemen:
do ich gewarb din bottschaft,
als mir din manliche craft
do ze tünd gebott,
ain ritter brachtt mich in nott,
der jar gar ain junger man.
da von ich gesumptt han.>
der fürste do uss zornne sprach:
< do waz din manhaitt worden schwach:
daz du dich ainer mütter barn
last an wirde machen arn,
daz ist an dir ain blödekaitt.>
der dienner sprach:< üch sig gesaitt:
ir haissend mich blöde,
ich bin och laider schnöde.
doch mag ich des nit verzagen,
her küng, ich wil üch war sagen:
im wonett dü manhaitt mitte,
werend ir selb dritte
vor im, er were üwer hagel,
sin schwertt erschalte uch die nagel
in helme, der vast geniettet statt.>
trifon uss zornneklicher tatt
sprach:< nun sie er nie so bitter,
ich wil beston den selben ritter.
du kerre, marke, an dierre zitt
und wirb mir an den ritter stritt.
und ist daz mir der selbe man
in kampffe gesigett an,
so söllend alle krïsche rich
min erlaussen sicherlich
iemer untz uff min ende sin
und sy och fry daz megettin.>
marcus ab der haide schied,
als im sin ellend da riett,
uff die veste da ze hand
da im paris ward erkantt,
der fürste by dem kaisser ward.
sin stime die ward ungespartt:
< sy üch nun manes mütt erkantt,
daz tünd mir kund all ze hand!
beraitten üch uff strittes vartt
...
es wil der küng von araby
uch wonnen strittenklichen by,
won ich han manhaitt
von üwer ritterschaft gesaitt.
nun hett er gesprochen paris nimmt die forderung an. die rüstung der gegner.
daz er ungerochen
wil laussen alle kayssers land
und ist daz in des ritters hand
gerüchen welle beston,
so sol daz land gütten friden hon.>
hie ward ir aller fröde gross.
der tugend ain stetter aidgenoss
von throye ward der rede fro.
ze dem ritter er aber do
sprach ze der selben stunde:
< illend ze des küngs munde
und tünd im kund ich sy beraitt.
ey ich daz land in arbaitt
welle lon, so müss min leben
des todes wage sin gegeben.>
marcus an der selben stund
tett dem küng daz mere kund.
tryffon waz der mere fro.
vier fürsten in do
schüchten in die yssen hossen.
wer kurtz wille welle lossen,
als üns kündett dü geschrift:
siben king sunder trift
müsten dem jünglinge
sin lïchten ringe
durch gebott legen an
wenne er ze stritt solt stan.
wir hörend wunders me sagen:
kain rosse mochtt den helden tragen.
suss ward er ane melde
gezierett uss ze velde.
der helm gab sunnen lïchten,
dü ander kobertüre sin
nach der warhaitt sage
gab schin dem lïchten.
von stachel waz sins schiltes rant,
braitt als ain gibel wand.
der schwinden vartt er nit enlie:
trifon gegen der burge gie.
priamus, nun friste gott
gar on aller schlachte spot
dinen sun den werden,
dem man uff der erden
by der zitt nit vand gelich,
den ouch dü kaisserin minenklich
hett balde uss beraitt
nach altter gewonhaitt!
so mineklich ward uss verlon
der miltt tegen tugend san.
gott vil gehürre,
nun gib dem fürsten stüre
und da by göttlichen rautt!
alsam der morgensternne statt,
suss waz gezierett der junge.
on all valsch velken sprünge
unmuette nie gewan
und bliktte da den künig an.
tryfon der grime
rïff lutter stime
den jungen wol gemütten an,
er sprach:< sind ir der selbe man
dem frowen früntschafte jechen?
mich wundrett waz sy an üch spechen, der zweikampf.
die gottes gar verlornne wib.
verflüchett müsse sin ir lib
die aim getwerge für ain man
minnenklich ist under tan.
du kerre wider, tümer goch!
rechtt als ain schnöder roch,
trutt gesell, achtt ich dich.
wiltu mitt stritt süchen mich,
so kerr! ze füss als ich gon,
aller erst wil ich dich beston.> -
< her küng, sid ir der erren gertt
von mir, so söltt ir sin gewertt
alles daz üch dunkett gütt,
ey ich beschwertte üch den mütt.
und wonett üch tussend manes craft
in hertzen, ich gib üch ritterschaft.>
der haiden ward unmassen frow:
ze samen iltten sy do.
velen ward da nitt vermiten
von dem der da kam geritten:
er sprangtte in creftenklichen an.
ain riche tieusste ward getan:
ainer ze ross, der ander ze füss
erzaigten sy ain ander grüss.
mitt vil manlicher craft
hüb sich ir baider ritterschaft.
tryfon sprach uss zorne:
< du müst der verlorne
sin, wer es allen götten laid.
din sterke, din vermessenhaitt
kan dir es nitt gewegen
din lib der müsse valles pflegen.>
parisz sprach:< daz ist üwer spott.
weltte nur der minste gott,
wil mir der hütt wessen by,
er tütt mich aller sorgen fry.>
suss kertten sy ain andren an
daz menig junkfrow tugend san
ze achaniss ab der zinnen
ward ires kampffes innen.
uff iettwedren schiltt
ward hertte gespiltt:
ir schwertt in surem donne
erklungen, des vil schone
geschwaig manig nachtgalle
und der gallander über all.
vil nietten da gebrochen ward.
ich gelob uff todes vartt
wurde angstelicher nie gestritten,
pungierren gar unvermitten
herttklich uff baider leben.
kain ander trost ward in gegeben
denn nun rüm erwerben
oder manlichen ersterben.
man sach da serre truren
der tugend nach geburen,
ich meine die vil clauren
die uff der veste waren.
manig ouge ze der stund
lie wasser von sins hertzen grund.
von den fürsten gieng ain nebel
von schlegen die uff baide gebel trifon wird erschlagen, das heer besiegt.
wurden gemürdett sunder wan.
venuss, erst rüft dich an
din vil stoltzer dienner.
du bütze im, frow, schwere;
won er nie verzagtt an dir.
küngin, helffe nitt enbir!
was man singett oder saitt,
vechten daz ist arbaitt.
sicherlich umb alle wip
lonnett mineklich ir lip,
doch ist wandel da by.
nötte wil ich wessen fry
daz mich der frowen clüghaitt
icht bringe in lange arbaitt.
es sy wib oder man:
wer sich uff mine kan verstan,
was sy im schaden bringt!
der nach stätte tugend ringtt,
gelobend der merre,
der ist gottes minere.
ziclobes erzogtte das
venuss ain ratt gebin was
aller gütter dinge.
triffon, dem junglinge,
ward ain schlag gemessen
daz er vil gar vergessen
müst ob im ie kain lïb geschach.
den held sin riterschaft da sach
werloss und blaich:
daz frumptt im der selbe straich.
des helmes gupffen unverspartt
dem küng da gespalten ward,
daz er vil jemerlichen tod
belaib. erst hüb sich jomer nott:
die frömden ritter alle
mitt gemainem schalle
woltten uff in tringen.
in müste misselingen:
des halff im in trüwen susz
der werde held marcus.
do er under allem her
stünd mit manlicher wer,
ze helff er im an der zitt
kam mitt kreften in dem stritt
wider die herr gesellen sin.
angstelicher jomers pin
mengem hayden wider für.
graben, wisen, veld, mür
ward mitt totten belaitt.
owe der vaigen arbaitt!
venus, du wiplich bilde,
aller erst ist sorge wilde
worden dinem dienstman;
der sich uff gantzer tugend ban
kan laitten unde haltten,
des soltu gernne walten.
die warhaitt man kündett susz:
pariss und marcus
tatten baide den vigenden we.
was sol ich nun sagen me
von ierem stritte manigfaltt?
die vigend wichen in den wald.
marcus ward gerüffett an
von magen und von dienstman.
vil menig stime da geschach:
< owe der schweren ungemach
die uns tünd gemaine suss
pariss und marcus!
und och trifon ist gelegen,
des müssen wir üns fluchtt bewegen.> die überreste des heeres verlassen griechenland.
vil menig haiden hartt unfrow
ward der angesichte do.
do der fürste waz erschlagen,
truren, marterliches clagen
von in allen ergie.
tryffon, der erschlagen hie
lag mit nötten sunder wer,
ward gelaittett über mer.
do der küng lag sigeloss,
der anger ward gezeltte bloss:
doch lag veld und wald
geströwett mitt totten ungezaltt.
dis wunder stiften zwen man.
dem noch gott der selden gan
daz er mag daz beste tün,
der gevachett weltlichen rün.
ich wes es und erkenne
daz gott ettwenne
mitt menger hande plage tütt
daz man erkenne sinen mütt.
heleyna, dü edel magett zartt,
mitt stritt alsus erledgett ward.
daz schüff des geschwinden heldes mütt,
des lip vor fraisse waz behütt.
gegen orgentt stünd ir sin.
ze achanis grossen ungewin
sy hetten von den krïchen
da von sy mengen siechen
gewunnen uff des meres flütt,
die vor waren wol gemütt,
ey sy uss ierem lande
kemen zü söllicher schande.
we, we der laiden herfartt!
menig edel wib da witow ward,
der ir usserwelter man
für bas nit me ze husse kan.
wa lïb liebes enberen sol,
daz tütt dem hertzen nit gar wol.
nun lassen wir die faigen farn!
gütte red man nitt sparn
sol wa ir nott beschichtt,
daz ist der tugend ain zü versichtt:
wer bösse für gütt erküssett,
ich waiss daz er verlüssett.
ich rautt frowen unde man
daz sy sich an daz wegste han.
den rautt gib ich wolffran
und wil och selb da by gestan.
nun merkend wie gar dienstlich
von throye der fürst rich
ze achanys enpfangen ward
durch die strittenlichen vartt
der er da mitt kreften wieltt!
man dankte och dem der in enthieltt
und sinen rechten herren lie.
ir mugend rechtt merken wie,
wes der held gedachtte
daz im die sinen brachtte
mengen tïffen,
die im an den stunden
hette gehailtt dü magtt
von der man alle tugende sagtt.
der edell ritter marke
dem ward gediennett starke
von menges hertzen grunde:
daz wertte unlang stunde. gamoret will den tod trifons rächen.
ez ist ain cron der ie beschach:
angst, arbaitt, ungemach
nachett dem kaysser.
agmennon, der ain blüme
an miltte ob allen fürsten was,
des lip ward laider fröden lass.
wie, war umbe daz möchtt ergon,
daz sol man üch lon verston.
ir habtt alle wol vernomen
wie trifon waz ze den krïchen
mitt ainen creftigen her,
die im alle sunder wer
wurden zertrantt, er selb erschlagen.
das hortte man ze yberne clagen
von gamorett, dem witt erkant,
dem och dienten witte land
und witte ryffiere:
der edell und ziere
durch sins lïben brüder tod
brachtt mengen held in nott.
in zwölff küngriche,
da der ellentkliche
allaine gewaltes crone
trüg uff dem hoptte schone,
die fürsten wurden do besantt.
der namen tün ich üch bekantt
die alle für in müssen komen
ze füsse, so wir hand vernomen,
in sin edle hoptt statt.
die helden er umb helffe batt.
der erste wass astrolis,
der dik loblichen priss
für die mine hett geton;
mitt im sin brüder belion,
costriss und antisus,
sicrass, pompeus,
der sibend küng hiess hostras
und och sin vatter anthisass,
sagar und portus
und ouch der küng antidotus,
der zwölfte der werde thebires,
der sich ye des besten fless.
helenna, minekliche magtt,
nun ist jomers tag betagtt
dir, junkfrowe wunneklich.
reines kind, wer nertt dich?
wa sind mage unde man?
miltte fruchtt, die rüff an,
das sy dir in kurtzer stund
machend nüwe fröde kund!
pariss ze botten ward gesantt
in das rich ze karnand.
schnelleklich unverspartt
die bottschaft von im geendett ward
holtz und hayde
nün tagwaide.
an dem zechenden morgen früg
kertte er ze karnand zü,
da der rich künge was.
nie held enpfangen bas
ward zü der selben stund
von menigem rotten mund.
nectarius fragtte mere
waz sines gewerbs were.
er sprach:< herr und milter tegen, nectarius hilft auf des paris bitte den griechen.
da müssen wir üns gar bewegen
des kaysserthüms sunder schaid,
es wende denn üwer frömekaitt.>
der fürste lachen began,
er sprach:< frigen, dienstman
die wil ich durch die magtt usswegen.
wir söllen ir schone wider legen
an aller schlachte melde
mitt hocher zierde ze velde.>
der rede ward der bott gemaitt:
< so trüw ich daz sällekaitt
nachen anne schande
noch welle krïchschem>.
orgaloysse, dü süsse fruchtt,
an der erren und wiplich zucht
lag und gantze rainekaitt,
waz genaigett, so man saitt,
umb den jungen werden:
lïber ir uff erden
geschach nie ze kainer stund.
ir lïchter rotter mund
vor fröden gar durch lüchtett ward.
sy sprach:< lïbes kind so zartt,
gedenk, tegen gütter,
daz mich gott ze mütter
dinem libe hatt erkorn!
min gebett lau nit verlorn
durch din rechten trüwe sin!
du tür dem kaysser helffe schin!>
von karnantt der fürste güt
tett als der frund tütt.
< frow mütter, rainer lib,
wissend daz min selbs lib
durch üwer erre in richen scharn
billich müss ze stritte varn,
ob ich der füge wil nemen war.>
...
von dem küng in daz land
vil der fürsten ward gesantt.
des landes wirtt so tugend san
drü hundertt tussend helden gewan
in liechtten schon gemall,
die önne aller schlachten twall
den vigend wolten wider streben,
den fründen gantze hilffe geben.
in ainem halben jare
nectaryus der claure
ward von husse beraitt
mitt mengem sturm vannen braitt.
mitt im kertt och sunder wan
theoborus von prandigan
und der margriss zirus
mitt fürstenricher wirde susz.
durch den küng sunder wer
wolte er dem karndeschen her der kampf.
durch den vigenden widerstreben
ain gantzes jar spisse geben.
im dientte och besunder
starker ryssen wunder,
uss den er vier zechen koss,
die alle schwertt und stangen gross
mitt manhaitt kunden füren.
wenn die knaben rüren
da mit wolten in nott,
der was endlichen tod.
die vierzechen onne hass,
der under in der minnste was,
mitt waren wortten künde ich
one wandel sicherlich:
sin lenge sich wol gezoch
gegen ainem bome hoch.
mitt den der künig von karnantt
zogtte ze krïchen daz land.
pariss der throynere
kuntte dü mere
wider ze krïchen dü rich.
do du magtt mineklich
erst dü mare vernam,
ritter, fryen, dienstman,
waren mit der süssen fro
daz in lïbe helffe do
soltte komen von karnant:
des hoffes truren ward zertrantt.
garmoreth der hayden
waz von husse geschaiden,
mitt im ain kreftige diett,
die ze fraisse gertt:
der was unzallichen vil,
da von ich nit sagen wil
wie vil sins heres were.
luge ich, daz wer nitt schwere.
was hulffe me daz ich nun sagen?
krïchen in kurtzen tagen
besessen kreftenklichen
von ainem küng riche:
der vorgenantte gamoreth
dem lande grosse pine tett.
nun was durch aventüre
von karnantt der gehüre
ouch zü den krïchen.
mitt mengen herlichen scharn
tatten sy wider drïsse
iedermann geniesse
sines rechten als er billich sol,
daz zimptt gott zü tünde wol.
banier sach man flïgen
karnantt, du kanst nit trïgen
was du mit stätte gelobst;
ich wes daz du nit entobst.
von herr ze herr brach der schall,
prosunnen, pfiffen über all
ze baider sitt erclungen.
die vier zechen sprungen
vor dem kung uss kornantt,
den man in sig nunft vand. die vorbereitungen zur schlacht.
an ainem morgen daz geschach:
gewaltenklich zü brach
der riche küng nectarus
do gamorith mit kreften sus
hette das kayser tüm belegen.
der künsche helffenrich tegen
an ainem liechtberenden tage
tett uff daz veld widersage.
gamoreth dem hayden zorn
wartt. er hiess dü her horn
fräffenlich erschellen
sinen herr gesellen,
durch daz sy in kurtzer zitt
sich bereitten in den stritt.
ich wess wol, wer selde pfligtt,
daz der in stritt gesigtt.
balde ward dü herfartt
von baiden sitten geschartt.
von ybernie der tegen
wande nicht daz ieman pflegen
möchte im ebenhüsse.
layder daz gestrüsse
ze schaden mengem fürsten kan
der nie taill da mitt gewan.
dü herr ze samen trungen.
wunsten wibes zungen
daz dü krïsche ritterschaft
behielte werliche kraft.
wer laittett nun die sturm van
von baiden heren uff die ban,
der behalten welle prisz?
ze der ainen sitten paris,
an dem erre ist bekantt,
laittett mitt sin selbs hand
des edlen kayssers sturmfannen.
zirusz, der markis tugend san,
fürtte mitt ellenthafter hand
die banyer rich von karnant.
an der andren sitten,
die da kunden stritten,
das banier kunde laitten susz
der riche küng ponpeus.
von karnantt die langen
mitt schwerten und mitt stangen
waren manlichen beraitt
...
menges lïchtes tach.
vast des der morgen stern uff brach,
schiltt gegen lïchtes rantt
man ze wider schinne vand:
sper gegen sper genaigett ward.
disse hurstliche vartt
machtt die straussen enge.
vast durch daz getrenge
trungend die langen
mitt den stächlinen stangen. paris besiegt pompeius. andere kampfszenen.
nieman nam des andren war
won daz man wüttende in der schar
sach die vierzechen gon.
ir schleg waren fraissan:
luttey rüffen unde schray
stiften sy, es müst enzway
was sy do erlangen
mochten mit den stangen.
die wiganden all vil werden,
von den man nach uff erden
kündett aventüre suss,
paris und ponpeus,
die zwen mitt den sturm vanen,
kertten do ain andren an.
da waz komen heldes craft
an manliche ritterschaft,
ellend gar an tegenhaitt,
zuchtt gegen der miltte straitt.
hartte ward ir baider kampff:
blütfarwen schwaiss und tampff
sach man uff baiden rossen schweben,
sy vachten baide uff daz leben.
iettweder besunder begertte
des in der ander wertte.
was hilffett daz ich es vertagen?
ponpeus der ward erschlagen,
der aller wirde ain adamas
in sines hertzen schrinne was.
von blütte man do mangen bach
von starken rossen flïssen
nider uff den grünnen cle.
von helden baiden halb do we
wider für und ungemach:
ainer schlüg, der ander stach.
es was alles ain wind
wider dem daz dü kind
tatten mit den stangen.
wen sy da mit erlangen
mochten, der was geletztt.
alsus ward entsetztt
menig unverzagtter tegen,
der sich des libs müst erwegen.
die künge ain ander ylten an,
von karnantt der werde man
und öch von ybernie der tegen,
sy baide sach man kampffes pflegen.
ir baider leben serre wag,
sterbens nieman sich begab,
sy trüwotten alle da gesigen
und iren vigenden ob geligen.
nectarus mitt fraisse,
der edell curteisse,
bezwang mitt dem schwertt
den vigend des er gertt,
das er mit schamlicher vartt
ab der walstatt gefürett ward.
nun helffend in trüwen clagen:
der edell margiss ward erschlagen
von ainem helden, hiess ybrot. gamoret wird besiegt und flieht.
doch lagend sy da baide tod.
man sol ye nit vergessen
des fürsten unvermessen:
agmennon kaysserlichen straitt,
des helden waffen sere schnaid
durch lïchte ringe.
menigem jünglinge
von des kayssers durch vartt
sin helm da verschrotten ward.
alles sach man in stritte
an der selben zitte
die micheln und die langen
mitt ieren stächlingen stangen
stiften mortlichen schur
mitt grossen schlegen hartte sur.
gamereth ward sigloss.
der riche küng da verloss
in stritt tryssig tussend man,
selb er kum da von endran
mitt flïchen den grünen wald.
von karnand der helde bald
iltte im hinden uff das sla
verwapnett kreftenklich na:
won daz im an der stund
das ross ward starklichen wund,
er hette in anders eritten
und mit im uff daz leben gestriten.
alsus daz herr vast getrenett ward.
der edlen junkfrowen zartt
ward daz mer gesagtt.
mitt züchten sprach dü raine magtt:
< owe, wie stat der vatter min
( daz land mich wüssend sin!)
und der getrüwe paris,
der so löblichen pris
dik in striten hatt bejagtt?
das tünd mir kund,> sprach dü magtt.
der held gab der rainen trost
und seitt ir das sy wer erlost.
sy sprach:< wol uff, ir frowen!
lond üch in wirde schöwen
frylich by den gesten,
klaiden üch zem besten
rilich in rechter wette,
sind in künsche stätte!
schappel und gebende
gar one misse wende
sol man üch uff den höptern sechen,
das man üch prisse müsse jechen.>
sy waren des gebottes fro:
ze kemonatten ylten sy do
ye zwo und zwo besunder.
der frowen waz da wunder.
sy claitten sich sa ze hand
man an den rainen süssen vand.
vor den brüsten gab liechten schin
in dem gold menig rubin.
nun hetten sich durch wirdekaitt
die fürsten alle gelaitt
ze velde under vil manig zeltt
durch des hochen strittes geltt die frauen erscheinen, um zu danken.
der in ze haille waz geschechen.
des müst man in fröden ansechen
des husses ingesinde.
paris der geschwinde
lïss dü werden ougen
hin gegen der veste togen.
die samnung der frowen
begunden die werden schowen.
< nun wol uff, fürsten von karnantt!
ain rotte die ist mir worden bekantt,>
sprach der usserweltte tegen,
< üns kuntt ze trost uff den wegen
gegangen do dü kaysserin
under ainer cronne guldin.
ir tochter fürtte sy by der hand.>
nectarius von karnand
sprang uss dem getrenge,
zü füss waz er genge
da er die minenklichen vand.
mitt züchten er sy by der hand
sällenklichen rürtte.
von dannen er sy fürtte
enmiten uff daz witte veld
under ain wunneklich gezeltt,
mitt ir megtten unde wib,
die ze wunsche schon ir lib
hetten gezierett alle.
die fürsten mitt schalle
gemainlich uff gesprungen,
da sy zü samen trungen.
nectarus der ellend riche
satztte die magett nemend sich
und fragtte sy der mere.
do sprach dü seldenbere:
< wes ir, herre, fragett,
mich des nit betragett.
kan ich des antwurtt geben,
da sol ich nitt wider streben.
wes du, fürste, fragen wiltt,
werlich mich des nit befiltt.>
er sprach:< junge frow, sagend an:
weren üch mage unde man
entwürkett sunder melde
alle uff dissem velde,
wie welten ir gebarett han?> -
< gott wes wol, fürste lobe san,
das sag ich und anders nicht:
were dü jomers geschichtt
geschechen daz ir alle
mitt gemainem valle
werend ersterbett,
wüssend daz ich verderbett
dar nach hett minen lib,
daz nümer man noch wib
hetten füro me vernomen
war ich arme were hin komen.>
agmennon schmieran began.
sine lïben fründen an
bliktte er mitt vollen ögen.
der edel kaysser togen
floranden fragen began dank an nectarius. festtafel.
waz sy weltte haben getan.
< daz künde ich allen mit genucht:
so verre und mich wiplich zucht
lerett und och wissett,
dü wille dü burg gespissett
hie ze achanisse were,
( gelobend mir der mere,)
aintweders sterben und genessen
hett ich mir selber usser lessen.>
helena lachende sprach:
< frow mütter, sölich ungemach
möcht ich niemer han gesechen,
mir were ze flïchende.
wa wib sich lond besitzen,
daz kumt von bössen witzen.>
mengem helden an der stund
von lachen witt ward der mund.
mitt fröde da ward gedacht
der geste. genüg ze husse bracht
ze achaniss uff die veste ward
gigen, harpffen, rotten an der fartt
der varnde diett über all:
ze fröden ward da michel schal.
florande ze der selben stund
uss rossen farwen mund
saitte genade und dank
( des sy ir wiplich erre twang)
dem edlen heren von karnantt,
der durch prisse in daz land
do ze haille komen was
allen krïchen hass.
heleyna und amande
sunder one schande
mitt armen dem fürsten schnel
durch lïbe viel umb die kel.
was von adames zitt
wirdekaitt erbotten sitt
keinner lande fürsten wart,
das dunkett mich ain kranke vartt
wider dem daz hie geschach,
als ünsz der wisse man verjach.
waz in luftes güfte schwebtt,
waz hunden loffes wider strebtt,
was flïssendes dem wage ist,
des ward da ze aller frist.
baide bürge unde velde
spissette des kayssers gezeltt,
als wir die geschrift hören sagen.
gegen vierzechen tagen
gab man allem dem genüg
daz schwertt oder stangen trüg.
hundertt tussend frömder man
sach man da ze tische gan
wo der küng nun tage,
nach der aventüre sage,
gar onne alle schande
krïchen edlen lande
halff fürstenlicher erran. des nectarius abschied. paris wird von gamoret hinterlistig überfallen und gefangen.
dar nach begunde er keren
den mütt gegen karnantt
wider in sin aigen land.
gerichsnett hatt er da, so man saitt,
vierzechen tag sunder schaid,
dar nach untz uff die nünden nacht.
urlobs gertte der helde geschlacht:
der selbe fürste tugenlich
kertte wider in sin rich.
gemoreth verborgen
lag an ainem morgen
vor dem vinstren tan
dennochtt mit zechen tussend man.
paris, der edell fürste bald,
raitt durch baitzen für den wald
da der gemütte herre
lag verborgen. in der were
manig lantze uff im zerbrach:
sin wer müst werden schwach.
we der laiden mere!
ainen bigollere
fürtt er, waz daz wappen sin.
doch gab er werliche pin
den starken saranden,
doch ward er umb standen
untz er gevangen laider
ward. ritterlicher claider
müste sin lib werden bloss.
also gieng des jomers los
uff den getrüwen paris.
owe! aller helden pris
ist an ainem man gelegen.
ach gott, wer sol nun eren pflegen
gegen der gemüten kaysserin?
heylenna, lïbes megetin,
nun lidett ie din ritter nott!
clagend alle münde rott
der erren wissen dienstman!
alle zungen lobesan
helffend der tugend spïgel!
da sol nieman an verzagen.
der krïchen betrübett ward.
wer übett in nun stritess vard?
laider daz tütt nieman!
der edel ritter gefürtt dan
ward gegen yberneye in daz rich.
des sach man dik jemerlich
heylennen die vil clauren
umb den held gebaren.
daz tett ir innenklichen nott:
ir lïchter so rossen rott
in menger strittenlicher vartt
von im oft getröstett ward.
wir lassen hie ze lande
die schönnen one schande,
dü dik on misse wende
wand marterlich ir hende.
merkend umb den gevangen man paris wird an einen baum gebunden und allein gelassen.
wie es dem nun müsse ergan!
sy fürtten ie den helden schnel
durch die rich mit blossem vel.
es waz umb die sumer zitt,
als der hytzigg ogste litt:
mugen, bremen wa sy flïgen
an den zartten lib sy sich schmiegen
und bissend in daz im daz blütt
den rugken hin ze talle wütt,
als im mit tussend flïdmen drin
were gebikett. die jomerpin
müst er an sinem libe tragen.
er ward och sere übel geschlagen
mitt gaisslen, daz ain blüttes bach
von schuldren uff die füsse brach.
also ward im menig bitter straich
daz er was lïb loss unde blaich
und jemerlichen gestaltt.
ze yberne in ainem vald
dar ward er gefürett hin:
daz ward sid sin gewin.
ain alter hertzoge sprach:
< küng gemereth, din lob wirtt schwach
ist daz wir tötten vol den man.
nicht wegers ich erdenken kan
won daz man in geschwinde
zü ainem bome binde
und leg im zü sin faiges schwertt.
und were es tussend marke wertt,
man sol es von im nit tragen,
sid es pompeum hett erschlagen.
raban, trapen und wilde tier
hand dir, küng, von im schier
gerochen sine missetatt.>
gütt duchte sy all der wise ratt.
owe fürstenriche fruchtt,
daz man suss grosse unzuchtt
an dir mitt fraisse wil bejagen,
daz wil ich allen götten clagen!
venus, nun ist din wirdekaitt
an dinem dienner hin gelaitt.
in vil kurtzen stunden
creftenklich gebunden
der usserweltte ritter ward.
ziclopess, sin waffen zartt,
ward da nebend in gelaitt.
dü raysse gar von im zerraitt.
vil dicker do mit ogen an sach
daz waffen, daz vil mengen schwach
hette geton by sinen tagen.
mitt arbaitt sunffzenberendes clagen
hübe sich sunder logen:
trechen uss lïchten
begunden vallen uff den cle.
sinem hertzen tett vil we paris wird vom zwerge marcus aufgefunden.
daz im daz schwertt so nache lag
und er dekainen bejag
mochte da haben, nach den trost
daz er iemer ward erlost.
gott, aller gütte ursprung,
sante im ain jüngeling:
der raitt selb zwölft durch den tan
und hortte den clagbarenden man
in jomer serre sich quellen.
der junge sprach:< heren, gesellen,
ich hie han vernomen,
daz müss von manes stime komen.>
erbetzen der held began
von dem ross uff den plan.
er tratt allaine da er vand
den ellenthaften wigand.
ey er in fragtte mere,
do lost er in von schwere.
er sprach:< herr, sagtt an:
wie mag sich daz gefügett han
daz üwer lib in sorgen ist?
daz weltt ich wisen in kurtzer frist.>
paris antwurten do began,
mitt truren sprach der werde man:
< gnad, min lïber here,
da von so wer üch vere
ze sagen wie ich komen bin
in dissen grossen ungewin.>
maricus bliktt in sunder hasz
an ie bas und ie bas.
er sprach one alles pitter:
< her, ich waiss ainen ritter
der üch an varwe ist vil gelich,
von troyer land ain tegen rich,
der fürste ist hector genantt.
sinne künne ist als mir bekantt.>
marcus fragtt in der mere
was geschlechtes er were.
er sprach:< als mir ist gesaitt,
( sid mich sin üwer wirdekaitt
zü diere stund nitt wil erlon,
so wil ich üch es wissen lon,
wie ich doch dulde schwere),
ich bin ain throyere;
den ritter den ir habtt genantt,
ist ze brüder mir bekantt.
selb bin ich es paris,
und han doch etwenne prisz
by minen zitten bejagtt,
wie es mit jomer mir ist betagtt.>
er fürtte in früntlich von dan.
ainen mantel er im an paris wird von marcus auf seine burg gebracht.
laitte, der was schön hermin,
dar obe er gab liechten schin
ain pfeller gütt von tenmark.
sin vell bedaktt er mit dem werk.
bottschaft wollt er han gepflegen,
die lïss durch in under wegen.
enzwiuschen ybernea und schotten land
uff ainem gebirg im ward bekantt
ain burg, dü hiess karmelin,
da brachte er den herren hin.
enpfangen da der werde ward
von manigem edlen wibe zartt.
...
marcus, der miltte wirtt so zartt,
gebott dem ingesinde
das sy sich geschwinde
bütten ze dienst dem gast.
dis ward in alles vil vast
verstrikett uff ir aller leben:
sy wolten lützel wider streben.
was sy des husses here hiess,
ritter, frowen, nieman liess:
sy begunden kerren
dem gast ieren dienst nach erren.
gesalbett und verbunden
wurden paris die wunden
die im gebissen und geschlagen
waren gar by kurtzen tagen.
ach der grossen wunder
dü gott tütt besunder
und dike an siner hand getatt!
ze gütte es doch mengem ergatt.
die vil riche veste
ich des wol hoche geste:
richer husse ward nie.
den velssen ain grabe umbe gie
die völle fünff hunder füsse witt.
wer och an der selben zitt
der in mit ogen hett gesechen,
were dem ze vallen geschechen,
er hette uff rechten ayd
seltten< wider spill> gesaitt.
ain riche mure raine
von vieregkahttem gestaine
sach man hoche unde gütt.
marcus, der fürste hoch gemütt,
ward der gesichtte dike fro.
dü burg mitt süben türmen hoch
all umb die mure gezierett was.
hertt all sam ain adamas
was daz gestaine,
von zwen marmell raine
rott, grün gemischeltt drin
rechtt als schaaffzabell solte sin. paris bittet nach seiner genesung um urlaub.
ein riches tach dar obe lag:
wenn die sunne schinenes pflag,
so luchtt es gelich dem golde,
wer es prüffen solde.
söltt es ain küng vergolten hon,
sin rich müste kumerlichen ston.
by iedem turme, so man saitt,
stünd ain ritter hus gemaitt,
in iettlichem gehusse dar in ain sal
dar inne man wonett über all.
dü burg unmessenklichen hoch,
der velsse sich gen den lüften zoch.
nun merkentt und hören sagen
wie gar hochen priss bejagen
dü wirtine kunde:
des gastes sy nieman gunde
ze haillen denn ir selbs hand,
artanna was sy genantt
das raine minenkliche wib.
ir hochgelopter werder lib
schüff do in kurtzer stund
daz der ritter ward gesund.
do paris waz ze libe komen,
als ir hie wol habtt vernomen,
für sinen wirtt ging er ston.
er sprach:< ritter tugend son,
geben mir urlob, ich wil farn.
bin ich der rosse worden arm,
des ich doch lützel trachten sol.
mitt üwern hulden var ich wol
und der vil rainen wirtin.
gott müsse ir lone sin,
der brisse in nötten mir ist kund!
gebtt mir urlobe an der stund,
gott müsse üch ewenklich bewarn!
der vartt mag ich nitt lenger sparn.>
der rede antwurten began
der wirtt, ain vil seliger man.
er sprach:< sag mir, kindischer tegen,
waz wirde solt ich danne pflegen,
schaidest du in schnöder wisz
alsus von hinnen, min priss
wurde werlichen krank.
milter tegen, lau den gedank!
minn künne müste sich des schamen
söltte ich nach ritterlichem namen,
fürste, nit uss rüsten dich.
din gevertte sicherlich
wil ich ze den edlen krïchen.
baitte üns ich dir usserlessen
bringe ain ross daz dich trag!> paris wird von marcus ausgerüstet.
pariss by mengem tag
ward rede nie so fro.
lob sprach er dem hertzogen do
mitt zungen und mit munde
so er da beste kunde.
alsus bejagtt marcus
briss mit willen und lob susz.
artanna, dü vil miltte,
dü tugend nie befiltte,
sprach:< nun sol ain wappen claid
üch von mir werden beraitt.
uff edel aventüre
der rain und der gehüre
sol es füren durch mich
da hin gen krïchen ger ich.>
er saitt ir hocher erren dank.
paris von fröden uff sprang.
daz gesind ward alles fro
do er pflag sölicher sprünge hoch.
nun ward gar in kurtzer zitt
renne gewand und kursitt
von menger rainen hand genegtt,
daz was ain rilich cled.
der wirtt in kurtzer zitte
ain ross, hiess alphytte,
gab er im daz in soltte tragen:
daz ward under hectorn erschlagen.
hie ward gezïrett gaste
daz im ains rings nit gebraste.
ciclopes, sin waffen rich,
daz gurtte der tegen umb sich,
uff alphiten er gesass.
er sprach:< wirtt min, nun wissend daz
daz ich von rechter üppekaitt
han bekantt dis hertze laid,
als ich üch sicher sagen
wil und warhaitt nit verdagen.
gamareth, der witt erkantt,
hette besessen krïchschy
also daz er doch arbaitt
ze jungst mitt den sinen layd.
mitt in uss kreften ward gestritten
so daz die sinen jomer litten.
dar nach, als ich üch sage,
über ainen und zwainzigg tage
wond ich unwisser man
nachend ritten für den tan:
mitt zwain valken woltt ich baitzen do.
durch gott vernemen mich so!
hie bett er daz holtze
mitt manigem ritter stoltze.
fürsten, heren, ritter
warend in mütt bitter,
sy trungen uff mich alle
so mit gemainem schalle.
der da undan gelag
und keinnes siges pflag
noch mechte pflegen, der waz ich.
hin brachten sy mich,
enblotzett ward do min lib. die rückreise des paris.
werde man und raine wib,
hetten dü min nott gesechen,
in wer ze wainende geschechen.
mitt saillen an den stunden
sy mich an ainen bome bunden,
bis mich die mugen
so sere in minem rugken
hetten gestochen und verwuntt,
( da ward mir alle fröd unkuntt,)
als ir mich funden, werder tegen,
in dem wald von den wegen.>
marcus mit züchten do sprach,
do im der junge alsus verjach
sin grossen arbaitte:
< daz sy allen gütten laide,>
sprach der geblümtte junge man.
< min her, der küng uryan
von schotten, hett sich sere
sölicher unerre
geschamett untz an sinen tod,
daz er so ungefüge nott
hette gefrumptt ainem man
der richen priss erwerben kan.>
hie mitt ward der rede getagtt.
wem aventüre nun behagtt,
dem wirtt mit gantzer hübschhaitt
ain ware urkünde gesaitt
wie pariss, der sende man,
wider hain ze chrïchen.
artanna, dü raine,
dü zartte wandels aine,
hett im cursitt und claitt
von cyclotte wol beraitt,
als es ross und man
ze fürnde do wol gezam.
suss wurden sy mitt lïchter
do beraitt mitt fryer tatt.
urlobes gegerett ward.
marcus, der edel wirtt zartt,
begie do loblichen prisse.
sin sine, mütt und sin fliss
warend verstrikett vaste
ze mine dem werden gaste.
in daz minekliche claid
ward do der edel held beraitt.
sy baide do von husse ritten
mitt vil loblichem sitten
holtze und och haide
dryzechen tag waide.
die zwen her gesellen bald
iltten da für den wald.
da wurden sy sichtig an
zwölff schädliche man,
die alle waren robes vol.
dü warhaitt man nit sparen sol
man sage wie uff strittes vartt
kampff von in do gesprochen ward.
marcus mitt ogen sichtig an paris besiegt zwölf räuber.
wart die da schaden menigem man
hetten geton by iren tagen zitten.
daz getwerg on allen nyten
sprach:< wir söllen stappffen bas.
ich fürcht daz von blütte nasz
werde, her, üwer claid.> -
< daz ist ain senfte arbaitt
daz uns zwölff keren an:
ritters orden sunder wan
sol dar umb nïtt verzagen.
ich han gesechen in kurtzen tagen>
sprach da der throyere,
< daz mir nitt gar schwere
ain süsslich nott wer gewessen.
wir wellen on ieren dank genessen.>
iemitten do die zwölff man
yltten da die gesellen an
ir ritten nach ir aller ger.
baide lantzen unde sper
wurden genaigtt do uff hass.
wer der vordrest was
under in, der woltt der türste wesen.
pariss, der ritter usser lessen,
kampffes angesprochen ward.
ziclobes do embartt
ward aber in dem walde.
marcus von dannen balde
do entwaich ze der selben zitt.
den zwölffen gab allaine stritt
von throye der fürst unverzagtt.
sennor, als man noch sagtt,
uff in vermessenklichen schwang
sin waffen, daz do ser erclang
uff lïchtes obe tach.
doch müste werden schwach
des robers lib und leben:
dem tod ward sin vel gegeben.
sin schwertt was der rober hagel:
starke nietten, mangen nagel
zerschrïtt hochgelopten schwertt.
iettlicher vand des er do gertt:
innen ward helm unde gebel
des blüttes fluss, und jomers nebel
wüchs in vor den ougen.
sunder on alles logen
müsten gestreckett ligen
und sich des lebens verzigen
nun ze tode, die den val
balde nomen über all.
den kampff ersach uss jomers sitt
der erschrockne marcus. die zitt
ermanett waz ain taill sin mütt: paris und marcus begegnen einem kaufmann.
er kertte do er den helden gütt
mit sige ob den verlornen sach.
< genade, herr,> er do sprach,
< gross gegen üch ist min schuld.
ir lond mir üwer huld!
dar umb daz ich von üch endran
do ir den stritt viengend an,
dar umb so bin ich fröde loss.>
des antwurtt im ain aydgenoss
aller tugend unde sprach:
< es ist mins hertzen ungemach
daz ir tünd söliche wortt.
ir hand der erren grossen hortt
völlenkliche in hertzen.
min lib sol billich schmertzen
durch üch dulden, here min!
ir losten mich uss jomers pin.
do ich lag gebunden
mitt manger schmechen wunden,
da waren ir hilfflichen by.
mich armen tett do sorgen fry
üwer werlichü hand,
dü mich all da in sorgen vand.
dar umb ich für üch ze aller zitt
sol billichen üben stritt.
wer nit an zuchtt gedenken kan,
der ist ze der weltt ain schnöder man.>
also zergie der heren stritt
der tugendhafte margitt.
nach der schumpffentüre
die ritter gehüre
tatten yllen in daz land
da in sellekaitt erkantt
ward, baide wirde und och erre.
ir traban ward vil serre
und gar unmassen schnell.
sydross und azahell
den were der vertte genüg gewessen,
als wir für war noch hören lessen.
uff ains liechten tages zill,
als üns die geschrift sagen wil,
raitt der fürste paris
uss dem vorst syolis
untz er achnis sichtig ward.
daz was ain geschwinde raisse vartt.
moss und miesse den süssen
wüchse lutzel undern füssen
zwo und sibenzig mille.
by des tages wille
hetten kumer baide pfertt.
rüwe balde gertt
ob ainem küllen brunnen wartt
von in zwain. die fürsten zartt
hetten brott noch den win,
da gespissett mitte sin
soltt ain ietlich fromer man.
nun sachen sy wa durch den dan
da für ain cromere: dieser bewirtet sie, unterdes kommt ein riese mit seiner frau.
ainen sack vil schwere
hett er uff sin pferitt gelaitt.
nach siner gewonhaitt
der vartt man beratten was.
dü zwen gesellen nit lass
waren zü dem sprunge.
der cromer so junge
von in zwain gegrützett ward.
des saitt er dank mit schneller vartt.
sy batten in geringe
daz er ir pfeninge
gerüchte nemen umb sin brott.
sy sprachen baide es tett in nott.
der edel cromer sprach:
< ja und sol üwer ungemach
mitt brott haben ende,
gott im selde wende
der üch nit tütt helffe kund.
waz min ross an diere stund
gütter spisse mag getragen,
die wil ich durch üch baid verclagen:
es sy brott oder win,
es müss mit üch getaillett sin.
und wol mir ellenden man
daz ich so riche geste han,
des müss min hertz sin beraitt
ze fröden und ze sellekaitt.>
pariss gegen dem pfertt gie.
der cromer zü der erde hie
hüb waz dar uff gelestett was,
zü dem brunnen uff daz grass:
win, flaisch und brott.
den rittern grosse hungers nott
vertriben da mitt erran
ward. des begund sich meren
da des koffmans wirde.
sus waren in tugend begirde
mitt schalle do die zwen man
durch ieren wirtt so tugendsan,
sy sassen gar mit wechsell red.
der cromer bliktte uff die pfed
mitt baiden sinen ougen an
den aller ungehürsten man
den er ie mit ogen hett gesechen:
daz müste im sin mütt verjechen.
sin lib nach stritbarlichem sitte
gewapnett waz. im wontte mitte
ain wib dü über die bome hoch
sich an rechter lenge zoch.
< owe,> sprach der koffman,
<...>.
paris bliktte umbe sich,
den valland so engstelich
des ward der held innen.
mitt lutters hertzen sinnen
batt er die zwen wichen dan,
marcus und den koffman.
sy tatten daz paris gebott,
dar zü so twang sy baide nott
und angsteliche arbaitt.
calabrus do nitt vermeid,
gegen dem miltten er do gie
und ruell, dü in nie verlie.
baide wib unde man
sachen tüffenlichen an
den jungen rilichen held. paris kämpft mit der riesin.
den wirdigen kempffer usserweltt
lïff gelust an daz wib.
erren kampffe, gefürster lib,
soltu nun all hie genessen,
daz müss von diner manhaitt wesen!
mitt surem grüss enpfangen ward
der edell throyere zartt,
ich maine von schlegen manigvaltt.
wa sy hin tratt, den grünnen walt
müst man sehen do ze rein.
ir mütt was unrein,
uff vil engstalichen stritt
des giengen sy ierr ze aller zitt.
ziclopes der schied ambartt
vil dratte ward. der ritter zartt
nie kain wortt er da sprach
won daz er schlüg unde stach
so er an der stunde
maisterlichest kunde.
daz waz im gütt, woltt er genessen.
ich waiss daz im halff genessen
daz rechtt und unverschulter stritt.
mitt züchten sprach er an der zitt:
< war umb lide ich disse nott,
daz ir frowe minen tod
suss onne schulde hand geschworn?> -
< ze spisse han ich erkorn
dich mir selber, junger man.
dar umb ich stritt gegen dir han.
es ist werlich der nünde tag
daz ich dekainer spisse nie pflag.
dar umb trag ich dir hass.
du soltt werlich wissen das
daz du dich nit machtt erwern,
din lib müss mich hungers nern.>
pariss do lachende sprach:
< so machtu langes ungemach
wol liden umb din nott nar.
ich ratt dir: du bas bewar
dich selbs an mengem tiere,
daz du den hunger schiere
von dir jagest: daz ist min ratt.
din kempffen hie nit füge hatt.>
mitt zornne sprach do rüel:
< du bist des libes nie so schnell,
du und din rosse so grisse,
ir müssend mir ze spisse
sin baide tratt underton,
sid daz dü selde on alle won paris bekämpft den riesen.
mir ze haille ist geschechen,
daz ich dich hie han gesechen.>
den fürsten zwang do zornnes mütt:
er tett als der werde tütt,
den man in nötten nit sichtt verzagen.
daz beste daz im do behagen
müste, daz waz hertter stritt.
die vil tiffen wunden witt
wurden do mit creften geschlagen.
richer tag begunde betagen
der hochen erren dienstman:
aller wunne schin began
im luchten do ze haille:
rüall dü gaille
lag von menger wunden tod.
aller erst gab wigliche nott
colabrus, ir lïber man.
mitt zornne luff er do an
von throye den usserwelten tegen.
erst müst strittes sich bewegen
der junge ritter uss troyer land:
ain hertter sturm ward im bekantt.
nun sy gott dem werden by
und mache in aller sorgen fry
durch sine hoche wirdekaitt,
won er unsanfter nie gestraitt!
flach und geschaffen
gelich ainem affen
sin munde an baide oren
gienge da dem torren,
sin stirn, als üns ist gesaitt,
völlenklichen wannen braitt
warend dem ungeschlachtten.
nieman kund es ertrachten
wie seltzen er anders was.
für war ich an dem man mas
daz dü oren sunder schaid
waren völeklich schufflen braitt,
sin zenne gross, rost var:
alsus nemen des mannes war!
dennochtt wil ich fürbas sagen:
dü nasse nieman bedorfte behagen,
sy gieng dem vaigen an der stund
dry spanne über den mund;
dü ogen als ainem strusse rott.
er hette mengen brachtt in nott.
sin autum im och serre stank,
by im was kurtzewille lang.
daz kündett uns dis riche büch,
er müsse iemer haben flüch
wer des nitt welle geloben:
der kan den geloben beroben.
der da wider paris
ze wunsche minenklichen pris
trüg an im an mütte.
als ain rosse blügtte paris besiegt den riesen.
sin adenliche farwe.
was an dem rissen garwe
lag grosser missewendekaitt,
daz was ze wunsche an dissen gelaitt.
wer dich, getrüwer paris!
sid gott göttlichen fliss
hab an dich besunder
gelaitt, es wer ain wunder
sölte dich murden ain man
der rechten model nie gewan.
daz weltt ich dir clagen sus,
vil zartte magett, venus.
der vil ungehüre
des gesichtt dem füre
do unmassen waz gelich,
owe daz so ellenttrich
sin mütt waz by den tagen!
minne, daz wil ich dir clagen:
hilff, lïbe mine,
lobe mit hochem sinne
erwerben, kaysserine!
...
sich hübe angst unde nott.
der grosse mit den ougen rott
der este zerren vil began.
uff den vil kindischen man
begunde er werffen sunder twall.
dü würffe ergiengen alle mäll
dem jungen ritter uff dem schiltt.
brügel werffen ward gespiltt
uss mannes kreften uff in do.
ze schirme er den arme hoch
uff hüb, luff an den valand;
mitt siner ellenthaften hand
gesenftrett ward im der mütt.
ciclopes, daz waffen gütt,
trang durch daz werch:
vestenklich in daz verch
schrïtt im an den stunden
flïssende wunden
mitt dem schwertt unmassen vil.
aller erst ze flucht sich setzen wil
der michel ungefüge barn.
waz hilffett daz wir lenger sparn
den grossen flüchtigen zagen?
calabrus der ward erschlagen
und rüall sin vaiges wib.
man sol werlich ir baider lib
schier und schnelle verclagen
wan sy baide by den tagen
waren ain wider werttekaitt
gottes creatüre so man saitt.
wa noch ain bom were.
der gütte frucht nit bere
in allem lande,
es düchte mich nitt schande
daz man dem erttriche
sölichs gunde sicherliche
das es der bössen burde
ze tragen ledig wurde.
do der stritt waz geschechen
und marcus daz begunde sechen
und och der cromere,
zergangen waz ir schwere.
bluglich und hinder komen,
als wir wol hand vernomen,
warend sy do baide, paris begegnet auf dem weiteren wege thedalus.
versenkett in laide
und doch uss der massen fro
do es ergangen waz also.
dü hoptte by dem hare
gevie der raine claure,
er dachte an helennen zucht.
er sprach:< wippliche frucht,
nun wil ich dir ze lande
mitt dissem prisande
komen, magtt mineklich.
were es weger, sicherlich,
vil zartte junkfrow min,
es müste mit dir getailt sin.>
dü hoptt er an den sattel band,
er gieng da er erschroken vand
die zwen herr gesellen sin.
< ir lond von hertzen alle pin,>
sprach zü in der junge man,
< kerend baide in trüwen dan
wider zü dem brunnen!
erre unde wunnen
söllen wir erst beginnen.
durch zuchtt kuntt von unsinnen:
enrüchend ob ich hab gestriten.
die nott ich billich han erlitten
uff diere wald waide
für üch, herren baide.
benamen ich sol des nitt sparn:
üwer baider lib bewarn
müss min arme ritterschaft.
es ist billich: wa craft
in mannes senden hertzen schwebtt,
wa der für fründe nit entstrebtt,
der hett an erren misse tan,
als ich mich des kan verstan.>
suss ward in gegeben trost
von dem der sy baide erlost
hette von todes arbeitt,
und ward ir kumer hingeleitt.
figras urlob von in nan,
so was genantt der koffman.
ain schaiden miltteklich ergie,
die fürsten renneklichen hie
tatten schaidunge.
paris, der vil junge,
der hoptte sich do under wand,
mitt fügey in baiden do bekantt
ward ain ritter sunder hass:
thedaluss von arlass
gegen in uff dem velde
one aller handen melde
mitt ainem müssner habche raitt.
da er uff der hayden braitt
den ritter von throye sach,
sin truren und sin ungemach
müst entwichen sa ze stund
von sines frigen hertzen grund.
den vogel er von der hande lie,
minenklich er umbe vie
den tegen stark und ellenthaft.
der mitt geblümter ritterschaft
könde söllichen priss bejagen.
durch sin zuchtt batt er im sagen marcus meldet die ankunft des paris bei agamemnon an.
wie es umb dü höptter wer ton.
< wend ir, herr, daz verston
als ich üch, ritter, nun sage,
der warhaitt ich nit vertage:
ain wib bestünd mich und ir man;
gott santte mir in den tan
helff und sellekeitte
doch mit in bede strette.
daz recht hallff mir genessen,
die vaigen müsten vaig wesen.
da laid ich, ritter, hertzen ser.
ich gedenk daz mir niemer mer
ergange söliche schwer.
gelobend mir der mer
daz nieman ane den grimen tod
mag beschechen söliche nott
als ich von den han geton,
der höppter ich hie gebunden hon.>
thedalius von arlass
begunde flechen sunder hass
paris den held und marcus
als in sin sitt lertte susz,
daz sy den tag achanis mitten
und mit im ze husse ritten.
daz ward im mitt hübschhaitt
von ir baider mund gesaitt.
thedalus yltte ze hand
da er sinen habch vand.
pariss und sin schilttgenoss
der baider fröde ward da gross.
do sy begunden nachen,
bas und bas sy gachen
baide da begunden
so sy beste konden.
die zwen miltten ritter stoltz
komen in ain aichin holtz
das nache by der burge lag.
der held von throye fröde pflag.
er batt den schilttgenossen sin
daz er des landes kaysserin
sinner künfte tette kund.
marcus an der selben stund
waz zü der vertte beraitt.
paris uff dem gevilde braitt
laitte sich durch rüwe in den tan
untz daz er bottschaft vernan.
daz getwerge der selben vartt
nitt enlye. wie es do ward
enpfangen, daz wirtt wol kund.
er batt sich do kurtzer stund
sunder alle arge pin
den porner da laussen in.
das geschach. der tugend san
mitt züchten erbaitzen began,
uss den liechtten ringen
liesse er im balde lingen.
ainen rock von pfeller an
trüg der kindische man.
hie mitte er für den wirtt gie. freude am griechenhofe über die ankunft des paris.
der kaysser in tugenlich enpfie
und fragett in frömder mer,
waz sines gewerbes were.
er sprach:< herr, daz sig gesagtt!
ain ritter fry und unverzagtt
hiess mitt flisse grützen dich
und des landes frowen rich,
dü hochen kaysserine.
besunder und mitt sinne
enbütt er grüss, der ellendrich,
diner frowen mineklich.
dar nach hiess er mich schwinde
grützen daz ingesinde.>
der kaysser fragen do began
das gezwerg wunnesan
in welher forme er wer gestaltt.
er sprach:< milter fürste bald,
ich wil üch daz in warhaitt sagen
das ich by allen minen tagen
nie so schönne bilde
vernam, zam noch wilde,
dar zü er ritters lenge hatt.
sin har daz uff dem hoptte statt,
birtt sidey varwen schin.
wüssend, daz waffen sin
mitt henden kan berüren
zillen unde schnüren
kan er wol sunder wan:
ain als hertten zümerman
han ich seltten gesechen.
wem unfüge soll geschechen,
der kerre zü siner bartten;
sy tringen im durch die schwartten.>
sy enstünden sich der mere
daz es pariss were.
erst hüb sich michel wunne
under des wirtes kunne.
< wol der loblichen stund,
wol dir, hocher selden fund
den wir hütt hand geton!
des berendes bomes stam,
der uss grunde gehowen was,
gott hett ze haille one hass
die rainen wurtzel wider bracht,>
fröden fund gar nüw erdachtt
besunder von der megtte zartt,
hellenna, der vil süssen, wart.
der kaysser ze den sinen sprach:
< wol dann, wer ungemach
litt durch des schilttes amptt:
sin lib an erran ist erlamptt
wer der erran dienste man
nüt lobliche helffe enpfan.>
heylenna sprach ze den frowen:
< wol dann, wir söllen schowen>.
sy fragett wa er were. paris wird von allen, besonders von helena freudig empfangen.
aber daz getwerg der mere.
marcus sprach:< der ritter stoltz
hie niden in dissem eichin holtz
durch rüwe ist ab gesessen.
wer den held vermessen
wel haben, der süche in da
und ouch niennan anderschwa.>
do dis kund ward in allen,
es begunde in wol gevallen.
menig ritterliches claid
ward durch prisse angelaitt.
sy gasten sich on wider stritt.
guldin huben, cronnen witt
von menger hande gestaine
sach man lüchten raine
ab ritter unde frowen har.
besunder die megtte claur
wolten sich mit wunne spechen
laussen und ze walde sechen.
von prisse manig hoch gewand
man da gelitzende vand.
waz man von edlem gestaine saitt,
daz waz für wiplich prüst gelaitt.
als man der spillenden sunnen brechen
mag ob des mannes schinne sechen,
gelich helenna farwe
enzundett waz so garwe.
sy gab fröden berenden schin:
ob in allen onne pin
waz sy doch unmassen wol.
für war man dar nach sprechen sol:
wer sy mitt ougen möchte gesechen,
dem waz ze fröden beschechen.
dü schönne ainen portten clüg
under der richen cronne trüg.
von achnisse sy do
gachten und waren frow
daz ir kampffer lobelich
wider komen waz in krichsche rich.
in vil kurtzen stunden
ward der raine funden,
des ward frow manig zartter lib.
baide man und ouch wib
der mütt ward erlustett,
vil hertzen ergustett
des vil hoches fundes wartt:
der rainste zierste, der ie bartt
geschechen waz, im ze haille
menig küssen ze taille
dem kindischen manne do ward.
dü kaisserliche fruchte zartt
lïsse balde hin gon.
gegen dem jungen springen begon
selbe daz vil raine wib,
ir vil minenklicher lib
mitt armen den werden man
güttlichen umbe van.
ain süsses küssen da ergie, paris erzählt seine abenteuer.
daz ir entweders nit enlie,
von in: des in baiden do
gunde der kaysser. vil fro
der gehürre furste ward.
den miltten gast alsso zartt,
si minenklichen an sich twang,
das baiden dunkett nich ze lang.
nun wüssend, wem dü seld geschicht
daz das wib togenlich ersicht
und lïbe von lïbe wirtt unbefangen,
da ist dü wil nitt lange:
von ir baider angesichtt
güttlich lachen beschichtt.
das müste och all da geschechen
do paris begund heylennen sechen.
minne sprüche sol ich getagen.
und wer aventüre sagen
hören welle aber nuw
von dem der der schanden trüw
hett geschalten hinder sich!
dü allte kaisserine rich
zü im uff den cley gesass,
ir lïchtes von towe nas
ward. sy des nitt betraugen
und begunde sy do fragen
all da was dem hochen barn
werre laydes wider varn.
von grunde ze grunde
an der selben stunde
seitte er in mit züchten hie
was im arges ie ergie.
agmonnen der hiess do von dan
zogen wip unde man.
< entwellend herr!> sprach paris,
< ich han durch aller frowen pris
ain clainett ze lande brachtt:
da mit ich niemans han gedacht
won der jungen kaysserin,
dü sol da mit geerrett sin.>
heylenna, dü selden berre,
gedachtt waz daz were.
der fürst tratt sunder sorgen
gieng da er verborgen
vand die zway michlen hoptt,
dü in vil nach berobtt
hetten werlicher sinne,
für die kaysserine
warff sy der ritter unverzagtt.
da erschrack mennig ritter, frow und magtt
und duchte sy grosse wunder
alle gemain besunder.
erst ward der seldenberre
gefragett nüwer märre
umb daz wunder manigvaltt.
in umbe sassend jung und altt
und hortten was er saitte
von sender arbaitte,
wie er hette gestritten. festlichkeit zu ehren des wiedergekehrten paris.
dü sage ward da nit vermiten,
er tett in an den stunden
kund wie er waz gebunden
und wie in marcus hett erlöst.
< frowe, mins hertzen trost,
sitzett minner sitten by!
ir dankend im, werden frowen fry,
und ir vil werden ritter!
min tode wer worden bitter
do er mich ungesunden
vand mitt menger wunden.
des sagend im erre! es kunt noch der tag
das ich es beschulden mag.
ich müste ze lande sin geschritten,
do tett mich sin zuchtt geritten.>
von rotten münden süsse
minnenklicher grüsse
wurden getaillett mitte
...
dem unverzagtten marcius
erbott man gross zucht alsus.
menig frow ir ärmlin blank
ze lob umb den ritter schwang
und brust ze bruste
ward er mitt geluste
minnenklich getrukett
und lïpplichen.
manig ritter fröden vol
gonde s siner trüttin wol.
von megtten hüb sich manig schall.
golander, lerchen und nachte gall
ob in gar schonne sungen.
altt mitt den jungen
iltten do ze der vesty
mitt ieren lïben gestey
uff ainen loblichen sal,
der mit rossen über all
wunnenklich gespraittett was.
durch gott! wa ward ie lütten bas?
ir aller spill ward da gros:
da ze husse nieman verdros
kainer kurtze wille
vor dem der menge mille
uss frömden landen kam geritten.
fröde ward da nit vermitten.
gigen, rotten, pfiffen
mitt clainen fingern griffen
meniger hoffierer begunde,
daz best daz er da kunde,
iettlicher fry personne,
daz ward getriben schönne.
nun waz es komen uff die zitt
als der imbis denn gelitt.
der riche kaysser da gebott
daz man win und brott
uff trüg nach gewonhaitt.
daz was trautt beraitt.
manig taffel da lag eine jungfrau kommt an den hof geritten.
von holtze, dü süssen schmak
gab baide rich und gütt.
agmennon der wolgemütt
die sinen alle satztte.
och sinen lïben gaste
bevalch er do die tochter sin.
...
ward im ze gemassen geben.
da mochtt nieman wider streben.
wie rilich trinkfasse zartt
guldin da für gesetzett wartt!
ir warend tussend oder mer
die mitt dem edlen kaysser her
tägelichen aussend brott
und tatten daz er in gebott,
das hiess sin ingesinde.
dar zü sach man geschwinde
baide spatt unde früg
mangen stoltzen ritter zü,
als ich hie vor han geseitt,
da ieder held nach wirde streitt.
innen allen da ze tische
flaisch und och vische
ward dar getragen gelich.
heleyna dü mineklich
bliktte über. ain vensterlin:
sy sach allain ain megettin
ritten über daz witte veld,
ir pfertt gieng gar schon in zeltt.
sy sprach:< herre vatter min,
dis müss aventüre sin.
dörtt kumptt her allain geritten
gar nach wipplichem sitten
in ainer kappen scharlattin.
dem selben fröwelin
ist daz pfertt sin beklaitt
und mitt scharlatt über laitt.
ich main daz die vil gehüre
den rittern aventüre
vilichtt sagen gerüche.
ain knappe der versüche
by der portten balde
weder sy ze walde
fürbas welle oder bestan.>
der schnelle garzun ribyan
tratt für den velssen allain.
da dü künsche raine
begegnen im do began,
< wilkomen junck frow,> sprach ribyan.
der garzun nam ir gome,
ir pfertt er by dem zome
güttlich enpfieg mit wirde.
der megtte begirde
waz das sy erbaitztte nider.
dü wolgefügtte waz nit wider.
sy ilte gegen der burge dan,
der edel garzunn ir do nan
mitt hübschen züchten daz marck.
ir zuchtt sy da nit verbarg:
der knapp düchte die küsche gütt.
durch ieren tugenlichen mütt sie sucht für ihre königin penille von indien schutz gegen einen riesen.
bott sy im ain vingerlin.
sy sprach:< trutt geselle min,
du soltt das gold behalten wol:
knapp, als ich dir sagen sol,
der edel stain hatt die artt:
wenn du dich uff loffes vartt
beraittist, held, daz vingerlin
sol nach in diner taschen sin.
tryssig mille tegelich
wirtt wol din vard; da von du dich
nütt schaides von dem staine:
müdiu gebaine
gewinstu niemer,
daz du luffest iemer.>
der garzun ward der mere frow.
sy kertten baide samen do
für die fürsten in den sal
da der kaysser über all
sass mit sinem gesinde.
grüss, wilkomen linde
wider für der rainen magtt.
heylena dü jung, so man sagtt,
batt sy sitzen nebend sich.
sy sprach:< trutt frow minenklich,
was ir gebietten, daz sol sin;
wen ir des lantz fürstin
sid und die cronne tragett.>
an ir sitten sass dü magett.
ain rich nappff guldin
ward da für daz megettin
gesetzett. gar mit fryer cür
trüg man der rainen spisse für
in liechten vassen silberin,
dar uss daz miltte megetin
baide auss und trank.
uff erre so stünd ir gedank.
do der imbis ward ergan,
cornoysse begunde uff stan:
< ir werden ritter, knechte,
durch gott so merkens rechte
mich so ellend kranken lib!
mich hatt durch helff ain raines wib,
ain frow über inda daz lantt,
her ze achaniss gesantt
nach helffelicher ritterschaft
und rylicher helden craft;
won ir in den richen
ain rysse gewaltenklichen
bringett ze grossen schaden.
were sy des nit über laden,
wissen, man sprech ier schonhaitt
by andren megtten gemaitt.
dü senfte tütt uch alle bitten
mit vil wiplichem sitten
daz ir werde helffe kund.
minner frowen rotter mund
dienstes lonne nach arbaitt,
daz sy üch helden gesaitt:
penielle haisset dü raine magtt.
durch ere sind an ir nit verzagtt!>
sy sachend all ain andren an paris entschließt sich sofort, der königin zu helfen.
baide frowen und och man.
daz uss rottem munde
dü magett an der stunde
ir junkfrowe rede tün
konde, daz duchte sy wistüm.
sy gieng von manne hin ze man
untz sy für den von troye kan.
sy bliktt in an und sprach:
< held, lond üch wibs ungemach
durch üwer selde wessen layd.
mich dunkett üwer wirdekaitt
durch lüchtig als der sunnen brechen.
als ich nach wibes sitten kan sprechen,
so hatt gott michel fromekaitt
an üwern schönnen lib gelaitt.
ir sölten bilich schowen
minne junckfrowen,
dü edel ist und da by gütt.
üch wirtt gesenftrett manes mütt
und werden ir sy sichtig,
als ich üch, herr, gichtig
bin worden von der rainen fruchtt.
gewunnen ir ye manes zuchtt,
so wenden, herr, gemütte
an raines wibes gütte!>
der fürste sprach:< ich bin beraitt.
wa ich wib dü stättekaitt
gediennen mag, des bin ich fro.
recht min gemütte statt also
daz ich durch alle werde wib
gern verzerren wil den lib.
der vertte mag ich nitt ensparn:
ich wil mit üch von hinnan varn.>
das wider riett do menig held
und vil der megtte usserweltt.
wie es in do were laid,
paris tett nach gewonhaitt,
dü mineklich do ward
vil fro daz ir dü vart
von dem ritter ward geloptt,
des lob in allen über opt
an vil hocher wirde was.
hertt all sam ain adamas
waz sin manlicher sin,
von indea dü küngin
müste er durch sin manhaitt sechen
und ir haill von im geschechen
soltte und senlicher trost.
gott, tüg aller schwer erlost
den vil getrüwen paris!
herre gott, du hettest fliss
mit trüwen do gelaitt an in.
er schied mit der magett hin.
wappnen er sich balde hiess:
daz geschmide, daz er lïss
ze achaniss, ee gross ungemach
im in gevanknusse geschach,
dar in der unverdrossen paris und die jungfrau auf der reise nach indien.
ward waidenlich beschlossen.
manig riches ouge zartt
nass von siner vertte ward.
der jare der tüme
erwand doch nitt dar umbe.
marcus der tegen urlob nan,
mitt züchten schied er och von dan
wider gegen carmele.
paris und daz megete
vil tratte von husse ritten,
durch nieman sy die vartt vermiten.
nun laussen wir ze achaniss
den kaysser rich, der hochen pris
bejagtte by siner zitt.
wie es umb die vartt litt
dü der herre tett und dü magtt,
da von sage ich dem es behagtt.
ir illen waz bas denn in zeltt:
iere pfertt über veld
giengen schon und da by eben,
dü magtt raitt irem herren nebend.
in baiden über hayde was
do gach als üns geschriben lasz
uss maisterlichem munde
von sines hertzen grunde
der wisse maister wolfran,
der valsches model nie gewan.
nun merken wie der unverzagtt
grossen kumer mit der magt
gedultenklich in kampffe leid:
daz düchte in süsse arbeitt.
ir farwe gegen im luchtt.
den fürsten des wol duchtt
sy were ain minekliches kind.
alle nott waz im ain wind
wen ir spillenden ougen
begunde bliken togen.
dü gesichtt waz sin paradis,
sy geviell in alle wisse
im wol one argen hass
und doch hellena michel bas.
in ainem vinstren tan
uff ain gebirge, daz waz fran,
da hin gertt ir baider vartt.
von ainer megte munde zartt
hortten sy ain jemerliche stime
gar unmassen grime.
< waffen,> waz dü jomers kry.
paris, der werde ritter fry,
sprach:< hörtt ir, junckfrow, als ich?>
sy sprach:< wes bedunkett dich?> -
< da höre ich wipplich bilde
schryen in der wilde
daz es mir uff dissen tag
nütt gar wol behagen mag.
ich wil ir helffen genessen
oder mit ir in fraisse wesen. paris rettet eine jungfrau aus der gewalt eines ritters.
all hie so nemptt ir gome,
baitten by dissem bome
untz ich>, sprach der tegen fry,
< ervare waz dis wunder sy!>
< daz sol geschechen,> sprach do
dü süsse und waz der mere fro.
paris by ainem ritter vand
die magtt der sunftzen waz erkant.
do der von throye daz ersach,
daz so wiplich ungemach
dü edel creatüre laid,
daz was ain widerzemekaitt.
do er sach daz sölich fruchtt
müste dulden unzuchtt
von ainem faigen sarasin,
pariss sprach:< des strasses schin
sölte billich wesen fry.
wie gross hie der gewaltte sy,
in des richen kayssers land.
mag ich, daz schrigen wirtt gewantt
daz ir schalk unfrütt
dissem edlen bilde tütt.>
der selbe waz vil garwe
rott an der farwe,
ungetrüwe gesichtte
schein dem argen wichte
uss sinen valschen ougen.
daz ist onne logen.
malagriss waz er genantt,
dem nie tugend ward bekantt.
an kündekaitt dem luchsse,
an rötte dem fuchsse
den baiden tyeren trüg er schin.
daz trurige megetin,
dem warb er vil sere
nach wipplicher erre.
mitt riemen an den stunden
hett er sy gebunden.
by fuchsvarwem hare
begraiff in der claure,
paris der throyere.
von der magtt gewere
zücktt in der getrüwe
on aller schlachte rüwe
mitt den löcken er in lie.
daz waffen braitt er gevie:
des schnöden hoptes uff der vartt
der ungetrüwe kürtzer ward.
es ist billich, wa manes lib
unnerett megtte unde wib,
daz es doch die lenge
gott nitt me verhengy.
wüssend, wer frowen ertt,
daz der sin haille mertt.
< venus, lïssest den man
der durch dinen willen kan
alsus hoches lobe bejagen,
daz man dich, küngin, verzagen
an sölichem dienner seche,
so wurde din lob gar schmeche.>
dü mine antwurten do began,
sy sprach:< fründ wolffran, die jungfrau erzählt, wie sie in die gewalt des ritters kam.
du wenest gar uss törscher gir
daz ich in wiche die an mir
beliben vil stätte:
so pflege ich tümer rette.
ich hesse dar umb mine
daz ich von grund der sinne
lössen wil von schwere
minnen senden diennere.
dar umb ich, lïber maister min,
dich uss miner sunnen schin
bitte daz du mir soltt
bewerst: won ich dir hold,
wolffran, lange bin gewesen.
lïbe fruchtt, lau mich wesen
uss dinner strauffe bande!
mich dunkett ich hab sin schande.>
ich sprich:< vennus küngin,
du soltt fürbas me sin
aller strauffe von mir fry!
wol im der dir stette by
mag wesen, mine usserkorn!
der ist sellig geborn.
won din wandel ist so gütt,
du kanst wol lichten schweren mütt.
wem du, mine, wiltt geben trost,
der wirtt uss sorgen schier erlost.>
paris der selden berre
fragett do der merre
die bezwungen magtt
daz im werde von ir gesagtt
wie sy ze dem rotten man
were komen in den tan.
sy sprach:< her daz sol sin,
so merkend!> sprach daz megettin.
< ich was geritten in den tan
selb ander wib tugend san,
über dissen brunnen,
da ich doch jomer kunnen
müste, als ir es haben vernomen.
durch gemach wir zwo bekomen
waren in dis gevilde,
da üns der erren wilde
vand hie alters aine.
min gespille raine
wurgtte der ungetrüwe man
durch daz er laster möchte began
mitt mir, daz sy es seche nichtt.
suss laid sy tödliche geschichtt.
mitt siner kündekaitt all hie
alsus uns baide er hinder gie.>
paris der fürst sunder schame
sprach:< junkfrow, wie ist üwer name?
den söltt ir mich wissen lon.
ob ich üch gediennett hon,
dest minder es rüwett mich.>
des gab im do züchtenklich
antwurtt an der stunde
dü magett uss rottem munde:
< herre, ich haysse achanaysz.
daz ich megtlichen priss
noch han, daz ist üwer wirdekaitt. auf der weiterreise kommt paris zur burg ysachors.
sagtt mir och, herre gemaitt,
wie üwer name sy geton!
gern ich daz von üch verston,
sid üwer grosse adelkaitt
an mir suss ist worden braitt.>
< ich haisse paris,> sprach er.
< möchte üwers rainen hertzen ger
vollendett sin, des wer ich frow.
trutt junkfrow, keme es so
daz ich üch diennen möchtt
mit craft, als es üch döchtt,
ze dienst welt ich üch wesen by,
min ritterschaft tätt üch fry.>
dü minekliche schïd dan,
urlobs sy gertt von dem man
und kertte war sy woltte.
der ritter, als er soltte,
an gantzen tugenden unverzagtt
wider ilte da er die magtt
hette hinder im verlon.
nun nitt lenger ward da gelon.
mitt vil tugenlichem sitten
sy sassend uff und ritten
mitt gütten merren durch den wald.
paris, der edel fürste bald,
sach vor dem holtz ain veste
in aller wisse dü beste
die er von bürgen ie gesach.
wider die magtt er do sprach,
was burge daz were,
des fragtt er sy der mere.
< die burg ist istris genantt.
der herr ist mir vil wol bekantt.
sin name haisset ysachor.
er vertt in güfte gar enbor,
sin lob ist michel unde witt.
nieman ist er müss im stritt
geben mit gantzer ritterschaft.
sin lib hatt werliche craft.
wissend, ritter, wend wir dar,
wir werden bald sin gewar!>
ietmitten sy doch nitt vermiten
hin gegen der burg sy bede ritten.
der wirtt ob ainer zinnen
vard do der geste innen.
< wa nun schiltt, harnasch, sper?>
sprach er:< hie kumptt ain ritter her
und bringtt mitt ain wib,
ze zolle müss mir ston ir lib.>
von sinem ingesinde
ward ysachor geschwinde
nach altter gütter gewonhaitt
ze velde all uff den gast beraitt.
sin zimer, daz uff dem helme lag,
gab gelast, von es türe wag,
ain rad rich von golde,
als es der wirtt wolde.
die spaichen waren alle hol,
mitt maisterschaft geordnett wol.
wol dem edlen gold schmide!
der siner hochen künste lide
also zartlich gerüren kan, ysachors zweikampf mit paris.
der dunkett mich ain sellig man.
von menger hande gestaine
waz daz zimer raine,
all umbe es dratte
wenn der winde wagtte.
cursitt und deke sin
gabend gold varwen schin.
sin ross gar schön in sprüngen gie.
uss ward er gelassen hie.
der ritter iltte vaste
gegen dem vil werden gaste.
mitt underschlagnem sperre
kam er uff in getriben herre.
< wartten, herr, lügend har:
des landes vogtt ist gewar,
fürste, üwer worden.
habtt ir ritters orden,
lïb alle werden wib,
so werend üch der creft ain lib.
das ross nach manlicher ger
kumptt uff üch getriben her.>
lenger ward da nitt beliben
denn...
pariss der erren dienst man
uff in hengen do began.
vallieren ward da vermitten,
baide sper enzway geritten
wurden one schande.
der doch uff dem sande
belaib ligen, daz was der wirtt,
der gast vallen verbirtt.
des valles serre schampte sich
des landes herre sicherlich
selten vor gevallen was.
sin hertz ward an fröden las.
der wirtt da nit lenger lag.
daz laster er so serre wag
daz er kampflichen stritt
gebott dem fürsten an der zitt.
schnellenklich er waz beraitt,
der fürste gütt, von dem man saitt
der valschen wank nie begie.
uff hertte aventüre hie
waz gemertt ir baider sin.
doch verre ainer under in.
ze baiden schwerten waz in ger
die mit ritterschaft dü sper
hatten zertrantt uff schiltes rantt.
iere waffen uss schneller hand
von baiden hürtenklichen flugen.
kleine sy ain andren trugend,
ir baider helme kumer litten.
ich wen daz nie bas gestritten paris besiegt ysachor.
wurde von rittern zwain.
ir baider hertzen waren in ain
verrigeltt gar mitt gewaltt.
des doch der aine serre engaltt.
...
der wirtt vil gütte
in dem blütt wütte.
den gast es serre mütte
daz im der wirtt durch uppekaitt
frumptte sölich hertzlaid.
das rade von richem gelisse,
daz er fürtt mitt flisse
und nie verschrotten ward
in menges herten sturmes vartt,
das spieltt im von throye der tegen,
daz es in mengen stuken pflegen
müste valles uff den plan.
baide ross und man
wurden hin geströwett.
da von serre erfröwett
ward dü selden riche magtt
cornosye, so man sagtt.
er lag gar jemerlichen
der ie an lobe richen
was gewessen untz uff den tag.
uns saitt der warhaitt bejag
daz er do sine hende wand.
< owe,> sprach er,< kartol, min land,
nun bistu vröden worden bar!
ich sol für bas zü der fürsten schar
niemer setzen minen füss,
sid mir siges worden büss
ist, des ich ie han gepflegen.
des wil ich für bas mich erwegen
fröden der ich pflag.
sid min verlustlicher tag
ist erschinen mir ze unhaill,
wie soltt ich für bas werden gail?>
paris der sprach:< ir sind verzagtt.
habtt ir nit priss all hie bejagtt,
daz kuntt üch lichtt ze gütte.
ir denken in üwerm mütte
her nach ze andren zitten:
lau frömde geste ritten!
ir wissend, held, daz über mütt
under willen schaden tütt
baide an frowen und an man.
er wirtt ze jungst bestan
der da nitt erwintt.
ze lest er den vintt
der im wol uff ainen tag
aller schalkaitt lönnen mag.>
zergangen waz des tages brechen.
die ritter baide gesechen
mochten kum ain andren do.
der wirtt den edlen gaste fro
batt an den selben zitten seine frau fleht um gnade für ihren mann.
mitt im ze husse ritten.
daz tett er do, won es geschach.
in kurtzer stunde er an gemach
gefürett ward und och dü magtt
von der dü aventüre sagtt,
dü mitt rechter stette was
lutter als sam ain spiegel glasz.
von hystroyss dü wirtin
was als ain hermlin,
voller tugend ain blüme;
mitt rechtem rüme
gantzer miltte ain gartte
was die schön und zartte.
do sy sach die geste,
( ir trüw die warend veste,)
sy sach sy güttlichen an.
sy sprach:< herr und lïber man,
sag wie der gast din
her in müge komen sin!>
er sprach:< daz schüff sin hand,
die mich mitt kreften über wand.
das er mich da lïsse,
des söltt ir im ze dienste wessen
mitt wipplicher zuchtt beraitt.>
sig grüste mitt sällekaitt
und tratt für den gast ze hand,
dem so hoche err waz bekantt.
da die vil erren süsse
lïsse uff die füsse
nider für den künnen held,
der werde ritter usserweltt
sprach:< vil rain selig wip,
min vil ungeretter lip
ist den erran gar ze krank.
frow, ir lond den gedank
durch üwern hochgelopten adel!
wie ich doch han des siges wadel,
min hertze gertt so hoche nicht,
wie mir dik sig geschicht,
daz ir frowe selden rich
mir ze den füssen sicherlich
vallend: won ich bin ze schwach
daz ir vor mir ungemach
söllend dulden, raine frucht.
es were an mir ain unzucht
daz ir üch bügend für mich
in dirnen wisse. unbillich
tünd ir, hochgeloptte, das.
die rede lond on allen hasz:
ze dienst ist üch min sunderrer lib
fürbas beraitt, drutt sällig wib.
mich wundrett,> sprach do paris,
< her wirtt, daz üwer pris
ist so wunderlich gewesen.
sagtt an, ritter usser lessen,
wie mengen ritter haben ir tod paris unterweist ysachor in rittersitte.
alsus erschlagen one nott?>
ysachor antwurtt do,
er sprach:< min mütt stünd nit also:
wenne ich mit stritt gewan
denn den sige an dem man,
da mit duchte mich daz ich
getürett were gar eygenlich.
ir kainen ich in todes pin
brachtt. merkend, herre min:
wen der man ward sigloss
und er den valle erkoss
und er von starken wunden wund
was worden und ungesund
und als ich im gesigett an,
ze hand hiess ich den selben man
tragen uff die veste min.
waz im von mir waz geschechen pin,
des ward er ergetzett.
wunden die im geletzett
hetten, die wurden balde hail.
wen er ward frisch und gail,
ist daz er sin ross verloren
hette durch minen zorn,
ain anders nach sins hertzen kür
zoch man im danne für.
dis han ich, herr, für war
getriben wol uff zechen jar
daz mir nie hett kain man
in stritte gesigett an.
ich wand und hett es wol geschworn
das ie mütter barn geborn
were uff erttrichen
der mir möchtte gelichen
an keke und an manhaitt.
die warhaitt han ich üch gesaitt.>
< ere ist der welt wirdekaitt.
wol im der sy mit züchten traitt,>
sprach der geblümptte pariss,
< ir habend uppigen priss
behalten noch by üwern tagen;
und weltte uch lerre von mir behagen,
die tätt ich üch,> sprach aber do
der ellende ritter fro.
< wa ir vindentt den man
der üch one schulde an
spreche strittes arbaitt,
da söltt ir sin ze wer beraitt.
anne schuld enhain man
söltt ir durch übermütt bestan,
es haisset üppige arbaitt,
daz sig üch von mir gesaitt.
sechtt, daz haissett ritterschaft:
die übe ain man mit voller craft.
sölich ritterschaft als ir
nach üwers senden hertzen gir
alle üwer tage hand geton, bewirtung des paris bei ysachor.
daz wil ich üch wissen lon,
( min trüw sy des üwer pfand,)
dü ritter schaft ist mortt genantt.>
< owe>, sprach er,< und ist es war,
held, so han ich mine jar
vertriben mit unstättekaitt.
alle gütte sy üch beraitt
ze dienst für bas mere,
daz ir mir, tegen herre,
hand gegeben wisen rautt:
dü volge mir ze tünde statt.>
hie mit ward der red getagtt.
paris des ritters und der magtt
ward nie me so wol gepflegen.
man gab im des mengen segen
umb die lerre tugend san
die da der ritter hatt getan.
senfte handlunge
dem milten fürsten junge
und siner megtte geschach:
arbaitt und ungemach
hette sin libe dar umb erlitten.
gar unsenftenklich gestritten
hette er da umbe erre.
du im daz nitt verkerre
ob man dem ritter wol gemütt
gütte handlunge tütt!
dü edel wirttin miltte,
die tugend nitt befiltte,
claitte sich in riche claitt
ze lobe ierem gast gemaitt.
sam tett der wirtt, so man saitt,
wie doch sin altte wirdekaitt
von dem gaste gewere
serre genidret were.
waz ie menschen ougen
( daz merkend sunder logen)
güter spisse ie mochtt sechen,
die bedorft man da ze husse spechen
ze ystriss uff der veste,
dar seltan frömde geste
warend mit gemache komen,
als wir es vor hand vernomen.
dü magtt und ir geselle
sachen menig geschelle
das in ze dienste ward geton.
dar nach wolte rüwen gon
der wirtt nach sender arbaitt.
sinem gaste vil gemaitt
gebott er an den stunden
mitt kertzan gewunden
lichten, warend armes gross.
da was nieman ir genoss
da in zway schönne bett gemaitt
warend wunneklich beraitt
in ainer kemonatten,
mitt veder watt beratten.
da vertribend die nachtt
die gevertten geschlachtt
on allen valsch lichen list.
des wol ain gezüge ist
her wolffran der gewere,
der rede ain tichtäre.
des morgens, do uff gieng der tag
und der morgen sternne pflag
schines über alle rich,
dü edel junk frow tugend rich
tratt linse da dennocht rüwe gertt paris reist mit seiner begleiterin weiter.
der ellenthafte ritter werd.
gar senftenklich sy in wacktt.
ich wenne sy in nitt erschraktt
den edlen held wandels fry.
sy sprach:< wol uff, fürste! by
ist unsz nachende der tag.
als ich kan sprechen unde mag,
so han ich des sternnen brechen
hoch ob dem gebirge ersechen.
wir söllen hinnen, es ist zitt.
der morgen hoche uff üns litt.>
die sume waz da nit ze lang,
der ritter von dem bette sprang.
die raine, küsche und gemaitt,
die hett in vil bald beraitt
in sin yssny gewand.
er iltte schier da er vand
sin ross margaritten,
daz in ze allen zitten
an kainer tüste nitt enlïss
den sattel er dar uff gestïss
dem lïben gesellen sin
beraitt er och ir pferttlin.
nun waz der wirtt tugendsan
och von dem bette uffgestan.
paris urlob gertte.
der burg herr in des wertte
kume, doch müste es sin.
der wirtt und dü wirttin
müssen des iemer haben dank,
do sy in jomers twank
suss brachte dierre werde held
und ir lib so usserweltt
twang sy uff eygner veste,
daz sy im tätten daz beste.
mitt arge niemen rech sin laid!
daz wer der sel ain sellekaitt.
alsus schieden sy von dan,
daz raine wib, der werde man,
zu holtze und zü hayde
ain lange tagwaide
untz an den lïchten schin.
der ritter und daz megetin
hortten ain gebrechtte
in ainem husse rechtte
von wortten dem gesinde.
dü raine mit wortten linde
sprach aber zü ir aid genoss:
< waz mag nun sin der schalle gross
den wir hie gehörett hon?>
der edelheld so tugendson
sprach:< es sind morder alle,
des dunkett mich an irem schalle.
entwellend hie, min lïbe magt!>
sprach der herre unverzagtt,
< ich wil werlichen dar
ervaren ir gevertte gar,
waz volkes alsus by nacht
tryb so ungefügen bracht.>
daz wider riette im do
die gütte und was gar unfro. paris besiegt mehrere räuber.
aber ward dü vil raine
gelaussen altters aine
under einem aichin bome.
pariss mitt dem zome
sin röss begraiff, der usserkorn,
und mante es mit beden sporn.
in daz husse er do reitt
da des gedönnes under scheid
waz gewessen mitt schalle.
die gesellen schwigen alle.
ir vorchte was uff senden stritt
baide michel unde witt.
do sy in sachend eine,
ir gemütte unreine
ze hasse im do ergie.
sy enrüchten rechte wie
sy im rïtten an daz leben.
da wider begunde streben
der aller erren ain spigel waz.
sin ellend schüff daz er genass.
sy warend bald uff in beraitt
der ie genendenklichen straitt.
ir yllen michel uff in ward.
owe der laiden herfartt!
venuss kaysserine,
wende dine sinne
ze dienste dinem knechte,
nach der mine rechtte
ward im helffenlichen by:
so wurd er aber sorgen fry.
mitt küllen und bartten
begunden sy den zartten
mürden allenthalben.
der schnew von wilden alben
gevielle nie so dicke:
hartt uff sin genyke
wurde menger straich gegeben.
daz duchte in ain verdrossen leben,
als es och werlichen was.
zeclopes, du wissest das:
und laustu hütt den herren din,
so müss din lob geunnertt sin!
sin werliche hand ward nit ze lass,
wem sin clinge trüge hass,
mengen geunertten ryffyon,
der da ze zolle müste beston
umbe allen mortte den er ye
by sinen zitten begie.
daz ich nun tette die arbeitt,
des heldes kraft und wie er strett,
daz were ze sagen och ze vil:
ain taille ich des getagen wil.
ertrenken in irem blütt
schüffe da der wolgemütt
daz sy alle lagend
und nienna lebens pflagen.
do im daz leben ward gegeben
daz er menig murtlichs leben
da mit stritte zertrantte,
die wilden sargantte
zoch er von dem husse dan paris tötet noch andere räuber.
hartte fraysse in den tan.
ze dienst der magte daz geschach:
er vorchte daz sy ungemach
gewunne und senden schmertzen
von schreken an ierem hertzen.
dar nach brachte der unverzagtt
zü dem husse die magtt.
dü raine und dü gehüre
sass nider zü dem fürre.
fragen sy der merre began.
paris der tugendhafte man
sprach:< daz sol ze dierre stund,
min junkfrow, üch werden kund.
vernomen ir die stime
dü uss grossem grime
beschach do wir den wald ritten?
die da brachtt nit vermitten,
das warend sarianden,
die lütten und landen
tatten schaden fraisslich.
schönne fruchtt minen,
die soltu raine wol verclagen,
sy ligend von miner hand erschlagen.>
kessel ob dem fürre
vand da der gehürre.
gütt mürssel wol gebratten
und mangen gütten bratten
funden sy, als sechtzigg man
sölten da ze tische gan.
der ritter sprach ze der frowen:
< ich gedenk wir noch schowen
müssen mengen starken man
gewappnet under ougen an.>
< daz verbïtte>, sprach dü magtt,
< der hoche gott, der nie verzagtt
an sinner creaturre,
daz wir volke ungehüre
nitt müssen me anne bliken.
ze grossen jomers schriken
ceme ich,> sprach ir mund so rott,
< daz mir besser werre der tod.>
er sprach:< wessend sorgen fry!
wontt üns ieman durch hass by,
in strittenlicher arbaitt
wirtt in kampffe von mir beraitt.
werend ir zwenzigg oder bas,
ich tün sy aller erren lasz.>
ee er daz wortt da volle sprach,
carnoyse dü schönne sach
zwen kumen uss ainem hol.
daz was dennochtt all vol
der selben bösswichten.
paris die richte
des selben holles innen ward.
der edel throyere zartt
bezwang die bede wider in.
von füre er tampflichen schin
tett in allen unde roch.
we im, er ist der witz ain goch
wer schalkliche wirbtt; die reisenden verbringen die nacht in der räuberhöhle.
ze jungst er verdirbtt.
alsus verdarbtte er die diett,
sinen lib er do schied
von engstolicher schwere.
aller erst der selden berre
zü dem füre nider sass.
von stritt waz er worden lass.
der tugend riche helde stark
sach sin adenliches mark,
den gütten margaritten, an.
das raine wib, der sende man
sassen nider zü der gelütt.
der endeliche ritter gütt
ward gemaitt unde fro.
sin gemütte daz stünd ho.
nieman im mer schwere
frümtte. der selden berre
der vand da alles des genüg
daz der buman und sin pflüg
er arbaittett zwarre
ze völlenklichem jare.
alsus sy sich erwagen,
des nachtes über da pflagen
rüwe: daz ward geschriben.
ich wenne sy die nachtt vertribend
sunder schlaff untz uff den tag;
ir baider mund nit spisse pflag.
ir baider pfertte es bas
denn innen doch getailtt waz:
die hatten gersten, habern vil,
daz in vil besser waz daz spill
denn der tugenden eydgenoss,
dü baide sassend mass loss.
ir sorg unverborgen
wertte bis uff den morgen
daz in aber luchtt der tag.
für war ich daz wol sprechen mag.
lenger ward da nit entweltt,
von dannen schïd und held
durch walde und über veld.
ain vil loblich gezeltt
wurden sy zway sichttig
und och bayde gichtig
daz sy schönners heten nie gesechen,
des ward von in da verjechen.
ir strausse zoch sich über die ban.
ain ritter uss dem gezeltte kan,
von paross trüg er ain claid.
güttlich er do schraitt
da er an den zitten
pariss den ritter ritten
sach und dü gefüge magtt.
zirell, der tegen unverzagtt,
mitt grüss enpfachen do began
daz raine wib und och den man.
der tugend riche zirelld, auf ihrer weiterreise begegnen sie zirius, der sie freundlichst aufnimmt.
an gütter manhaitt ain held,
mitt hübschen wortten underscheid
flechens er nitt vermeid.
betlichen bitten er began
daz raine wib, den edlen man
daz sy sich lïssen daz veld
nider in daz rich gezeltt.
durch bett da entweltt ward
by dem edlen ritter zartt.
von zwain knappen herlich
ir baider rosse so loblich
brachte man in sa ze hand
da in rüwe ward bekantt.
was in kumers baiden ye
von allem ungevelle ergie,
daz ward vil gar verkerett.
des wirttes löb gemerett
ward völlenklich an in zwain;
vil wol daz uff der hayd erschain
an des wirttes geberde.
on alle geverde
was er wol der besten ain
by der zitt den lïcht.
wa man üben soltte
ritterschaft und woltte,
von dem helden von prandigan
ward es zem besten getan.
pariss und och zirheddus
mitt hübscher wechsel rede sus
by ain ander sassend.
waz sy sich baide vermassen
ze tünd, daz waz claine.
iere hertzen raine
wolten lützel rümes pflegen.
das tütt noch ain iettlich tegen.
für war so hörend wir daz sagen:
sich rümett nieman won zagen,
den selten manhaitt ist beschertt:
ir prisse mit laster versertt.
der biderbe des nitt endütt,
der schwigett und hett senften mütt.
vil wechssel mere von in geschach,
alles truren ward da schwach.
enalde und cornoyse dü magtt,
was man von schönnen frowen sagtt,
des waz an in gar voller taille,
gefüge, stätt, in züchten gaill.
mochte man gern bliken an
wib dü fleken nie gewan,
vand man an in allda,
den künschen, wolgestalta,
da by erre und wirdekaitt
waz an ir stoltzen lipp gelaitt.
der imbis mit schnellekaitt
wirdenklichen do beraitt
von des wirttes gebotte ward. die reisenden übernachten bei zirius.
und sölte ain richer künge zartt
sölichs riches malles pflegen,
er müste coste sich bewegen.
besser gemach ze velde
onne alle hande melde
zwain ellenden nie geschach.
zirius, der ritter, sprach:
< ich wil üch sagen war umb ich
hie ze velde sicherlich
allain mich selber han gelaitt:
da hatt mir ain fürst wider saitt,
monagaris der schachtelür,
des lib ist fräffel und ungehür.
der selbe erren riche
gar unzüchtenkliche
kumptt morgen uff den tag
uff hochen pris und bejag.
und ist daz ich vollenden kan
daz da mir der selbe man
müss undertenig werden,
so wüssend daz uff erden
nieman mir wider ist,
ist daz sy haben rechten list,
ir siett es denn alleine.>
pariss der reine
darzü schwigen began,
er lïss man
sich selber hoche blümen
und och mitt güfte rümen;
doch gedachtt er nach sipe spor
an sinen brüder hector,
der uss bewerter manhaitt
dick kreftenklichen straitt.
der ritter anne fraisse
woltte sinne raysse
mitt siner megte tün von dan
über haide und walde ban.
< nen,> sprach der edel zirius,
< durch aller frowen lobe sus
entwellen untz uff den andren tag,
waz mir denn geschechen mag,
daz ir daz, herre tugend san,
sechtt mit üwern ögen an!>
blibens sich der edel tegen
durch sinen wirtt wolt erwegen,
won es im nott und durfte waz:
der gast schüff daz er genass.
mitt rainer gefüghaitt
ward aber rede vil sunder schaid
von den frowen getan.
enalde fragen began
daz megtin der mere
ob ir fridel were
der edel ritter paris
oder suss ir amys.
cornoysse antwurtt bott,
sy sprach:< min frow, sunder nott zirius hat einen kampf mit monagris zu bestehen.
fragtt ir sölichs dinges mich.
wüssend: ain kaisserin mineklich
zeme dem wandel fryen
wol zü ainer amyen.
daz hatt bewerett wol sin lip,
daz ich creftlosses wib
han sunder alles logen
gesechen mit minen ougen.>
enalde fragen bas began
waz paris prisses hett getan.
sy sprach:< frow, sitt gewiss,
isachor der istriss
den hatt betwungen sin hand.
dennochtt tun ich üch bekantt
me siner grossen manhaitt.
mitt vier und zwainzigen er straitt,
die alle da belibend tod
vor im in tïffen rott.
trutt frowe, daz han ich gesechen,
für war kan ich üch daz verjechen.>
dü schöne enalde sunder hasz
bliktte in an ie bas und bas,
do ir von siner tegenhaitt
von der magtte ward gesaitt.
der tag mit volle vertriben ward,
dar zü die edel nachtt so zartt
in wunne gar one sorgen
untz uff den andren morgen.
des andren tags enmitten
sach man daz kam geritten
monagris, der fürsten vogtt.
mitt richer cost er dare zogtt
uff auffentüre und durch stritt.
in hochem mütt er an der zitt
für. alsame die sunne
durch sin hertze brunne,
so lïchten gab durch den meln
schiltt, halsperg, brünne, heln.
ain rylich sper armes gross
fürtte in der hand der schanden bloss.
ain sydin vaden claine
waz dem helden raine
gestrikett an den helme sin:
da by in sin trüttin
fürtt nach der mine geltt
von dem wald uff daz veld.
zirius der held mit sinnen
dientte siner trüttinen.
ain wappen ward an in gelaitt.
der gast sin tugend nitt vermaid:
er halff mitt erren sunder pin
den vil edlen wirtte sin
uss rüsten uff daz veld
für daz minekliche gezeltt.
sin kobertüre dü waz rich,
selbe waz er ellentlich.
menig sicust, als man saitt,
was in sin wappen claid gelaitt.
nun was mangaris der heltt,
der erren kampffe usserweltt, zirius wird von monagris besiegt.
süchtte sinen kampff genoss.
zirius, den manhaitt nie verdros,
ward beraitt uff den plan.
gegen im ersprengen began
der starke werliche lib
den daz usserweltte wip
dar hatte uff aventüre brachtt.
der tjoste von in zwain gedacht
hartte ellenklichen ward.
kreftig waz ir ponder vartt.
clarete, dü mineklich,
und enalde, dü lobes rich,
sachen baide ir fründe stritt.
berg und tall ze der selben zitt
von ieren schlegen erschellett ward
mitt starkem ellend unverspartt.
die drye frowen und paris
sachend der ritter ietwise.
dü spere da mitt geluste
von manlicher bruste
wurden verton uff schiltes rantt.
dar nach iettweders heldes hand
woltt mit schwertten pris bejagen,
dar an sach man do nit verzagen
die kampff gesellen baide
uff der vil witten hayde:
baide ross belibend tod.
erst hüb sich stritbare nott
von ir baider manhaitt.
we der senden arbaitt
so uff der haiden da geschach!
paris mitt baiden ogen sach
sinen wirtt sterben.
daz laide da verderben,
brachte dem fürsten schmertzen.
er sach enalden in hertzen
serre betrübett uff den tod.
ir grosse wipliche nott
erkantte der fürst usser troyer land.
wider sagen da ze hand
dem künnen ritter wider gie.
des serre begunde lachen hie
clarete, da das beschach.
paris uss dem gezeltte brach.
ze füss der unverzagtte man
lïff den werden ritter an.
daz was des schuld, hören wir sagen,
daz im sin rosse waz erschlagen:
der troyer nach ritters sitten
were anders gegen im ussgeritten.
< ritter,> sprach monagris,
< mich dunkett des, ir wellend pris
an mir gewinen und bejagen:
wer üch den rautt gab, verzagen
uch der selbe gernne sichtt.
ir mogend wol manliche pflichtt paris kämpft mit monagris.
haben gegen üwerm gelich.
ain bischaft ich üch sicherlich
wil von rechten sinnen sagen
...:
ain kräge in ainem walde
hett geschworen balde
über ainen valken fry,
hett ir ze nach genistett by
in ainen hollen staine.
dü vege und unraine
an ainem morgen hortte früg
seig des valken neste zü.
do dis der kün vogel ersach,
der nachgebur ducht in ze schwach:
er lïss über die bome
und tett vil gütte gome
wa die cregen warend.
die woltt er nitt verbaren
und gram sy mitt schalle
do ze tod alle.
schier tett er die wider vartt.
sine jungen valken zartt
hetten die alten cregen erbissen.
des hand ir üch geflissen:
in trïgens ir tümer man
wend den valken an mir bestan.>
paris sprach mitt züchten da:
< held, so warne dich: dü cra
wil dem valken schaden tün.
es ist nitt ain wistün
üppige hoffartt.
gerüchend ir, kampffliche vartt
sol noch hütt üch geschechen.
geschwinde gar uff herttem brechen
fluk der craw schwartz gevar
müsse hütt über den valken gar.>
monagris waz strenge,
paris unmassen genge.
mitt fraisslichen blike
sachend ain andren dike
die starken wig hertten,
die sich baide wertten
mitt grossen schlegen manigvaltt.
dü clainen tier, dü der wald
mag haben, fluchend alle
von der schwertter schalle.
hertt und vast unlinse
warend ir baider zinse
uff ain andren, nicht won der tod.
disü jemerliche nott
wertte bis daz der mone
sy beide tett strittes one.
aber an dem andren tag
nach der warhaitt sag
dü kraw zu ainem edlen arn ward.
monagriss, der edel ritter zartt,
engaltt des über müttes,
des im lützell güttes paris besiegt monagris.
da geschach won gross unhaill.
paris, der miltte fürste gail,
schlüg im do sins schiltes rantt
ze clainen stuken von der hand.
da sach man der crefte degen
jemerliches vallens pflegen.
der ie siges waz gewentt,
uff den mit schwerte do gedent
ziclopes ward do geschlagen.
da von man serre verzagen
den sach der valken müttes wieltt.
paris mitt schnellen kreften spielt
den helm, der ee gab lïchten.
waren mit maister schaft dar in
nagel geniettett gar,
daz ward zermurdett; bar
stünd daz edell hoptt.
schier er do berobtt
des libes ward, hören wir sagen.
hoptt, hals unde cragen
sach man ligen uff dem cle;
daz tett sinem trütte we.
clarethe truren do began.
daz raine wib so tugendsan
wand ir hende baide.
< owe,> sprach sy,< so laide
armen wibe nie geschach.
owe, laid und ungemach
daz müss mir volgen für bas.
ich wond des alle ritter las
wurden von sin aines hand.
dü erde sicherliche vand
undir crönne nitt sinen gelich.
owe gott, war zü soltt ich
den werden ie beschowen?
gelich ich ainer frowen
von siner schuld gezierett waz:
der fröden bin ich worden lasz.>
enalde sprach:< trutt sellig wip,
owe daz ünser baider lip
ze unselde ie ward geborn!>
enalde, dü usserkorn,
züchtenklich uss trurren sprach:
< üwers manes ungemach
waz wol mitt siner schulde.
wüssend, gottes hulde
wirtt im dar umb versaitt.
ere und wirdekaitt
an mir gar geendett ist.
truren mir ze aller frist
nachett, frow, als es üch tütt.
wir sind baide ungemütt
umb zwen ritter usserweltt;
doch ist jomer ungezeltt
an üwers mannes libe gespräch zwischen den begleiterinnen der beiden gefallenen.
gelichett mir armen wibe.
daz üwer amys
durch sin valsche ietwis
mich suss hatt enterbett
und och an fröd er sterbett,
dest ee müss ich verclagen
daz er by im litt erschlagen.
wüssend, frowe wunne san,
anne schuld ich nieman arges gan.>
< es tütt üch>, sprach dü gütte,< nott.
der edel ritter mir gebott
daz ich in brechte in dis land
an ainem vadem, als üch bekantt
was. do ich im eben raitt,
sin über mütt in verschnaid:
daz waiss ich laider, frowe, wol.
ain iettlich wib durch zuchte sol
der totten wol gedenken.
sy sol ir nitt entwenken
laussen rechte wibes sitten;
da türett sy ir erre mitte.
mich tunckett in dem mütte min
daz üwer laid gelichett sin
müge mitt minem laide.
wir sollend bilich baide
unser laid mit züchten tragen.
wa man daz hörett von üns sagen,
da wirtt ünser sellekaitt
unmassen witt unde braitt.>
clarette sprach:< vil werdes wip,
gerüchend ir daz üwer lib
mir ze gespillen sy bekantt,
so kerren mit mir in daz land
daz ich von minem frideln han.
da söltt ir, frowe wol getan,
gewaltes pflegen untz uff den tod.>
enalde uss lïchtem rott
sprach:< frow, des sy öne spott
üwer lonner der allmechtig gott!
ist daz es üch gescheche nott,
baide win unde brott
gib ich üch öch gernne iemer.
raine fruchtt, ir niemer
söllen dar an zwiffel han,
in wellt üch billich under tan
wessen gar in dirnnen wise.
daz were mins hertzen höster prisz
und wer sin in dem mütte fro.>
ain schaiden daz ergieng alldo. paris kommt zu penile nach indien.
clarete kertt von dan
trurenklich über ban
mitt rüwiger hin vartt:
der zü kumen ee vil zartt
was von ainem werden man,
trurenklichen müste dan
schaiden daz vil werde wip.
uff der strauss ir edler lib
dike trurette ungezeltt.
umbe monagrisz den heltt
hett sy laitlich ungemach.
daz ir hertze nit enbrach,
daz waz kumer unde nott.
ir ougen wurden trechen rott.
nun lassen wir die rainen varn,
( gott müsse iren edlen lip bewarn!)
und hörend wie paris der tegen
sich der raisse woltt bewegen
mitt siner megtte lobelich.
enalde in do gar wipplich
mitt ir ze husse kerren batt.
er sprach:< es ist an die stat
komen daz ich hinnen sol.
belibe ich, das stünd nitt wol;
da von, wiplicher barn,
lond mich mit üwern hulden varn!>
mitt zwain iren knappen iltte sy dan
uff die burg ze prandigan.
sy hiess die totten bayde
füren ab der haide,
bestatten wol nach wirdekaitt.
des ward ir wiplich lob braitt,
das sy an ir jugend begie.
der throyner och nitt enlye
sin varde wurde geschwinde
mitt dem erwelten kinde.
suss wiste sy der hüff schlag
durch den tan axela pflag
in indea daz küngrich.
es frowte cornoyse sich
do sy die burg allumbe ersach,
güttlich ze ierem gesellen sprach:
< wir habend ünser arbaitt
nach grossen selden angelaitt,
daz trüw ich,> sprach daz megettin.
< penile, nun fröw dich, küngin!
werend der dü mere kund
daz wir in so kurtzer stund
möchten ir ze husse komen,
da wurde fröde vil vernomen
von megtten, rittern unde frowen,
die man gernne schowen
möchte in gantzer wirdekaitt.
das sy üch, herre gütt, gesaitt.>
paris der rede antwurtt bott,
er sprach:< wa ich münden rott
wiplicher bild mag wesen by paris erklärt, abigal bekämpfen zu wollen.
so daz sy werden schanden fry,
junkfrow, wissent, nacht noch tag
ich senfter arbaitt nie gepflag.
ain man haissett ain man
dar umb daz er fristen kan
mitt scharpffen schwerten sinen lib:
da wider mag ain krankes wip
ir selb ze statten nitt geston.
dar umb ich prisse den werden man
der durch sy übtt sin craft:
der fürett rechte ritterschaft.
ain lipplich bliken manes mütt
an frowen dik gar wol tütt.
me so sagtt mir, werde frucht,
durch üwer wiplich zucht:
wie und waz manes mag er sin
der der edlen küngein
brüwett alsölichen schaden
und da von sy über laden
ist mit sender arbaitt?>
das ward dem fürsten da gesaitt:
< abigal ist er genantt
der dis rich unde land
durch hoffartt under sinen gewaltt
hatt gebrochen manigvaltt.
vil milter tugenlicher held,
min frowe gar usserweltt
ist dü schönst über dis land.
wiplicher wib ward nie bekantt,
des müssend ir mir selber jechen
wen ir sy beginend sechen.
die woltte er sinem libe
gern haben zü ainem wibe.
nun ist er der bome lang.
min frow entsitztt des todes twang
ob ir der selbe valand
ze trütte wurde bekantt.
er hatt ir in kurtzen tagen
hundertt schneller helden erschlagen,
da von dü raine ze aller frist
mitt grossem kumer beladen ist.>
paris antwurtt unde sprach:
< so hatt dü raine ungemach
werlich alle ze lang gelitten,
sid och sin hand hat überstritten
die besten in dem lande.
ich wil gemaine schande
des todes erwerben
und durch die schönnen sterben
oder gar in kurtzen tagen
an abygaln brisse bejagen.>
sy kertten gen alunpe hin.
penuell, dü zartt küngin,
was an die zinnen getretten
mitt zwölff megtten ussergetten
an libe und fröwlichem sitten;
die wonten stett in erren mitten
ze alumpe dem ingesinde. festlicher empfang des paris durch die königin und ihr gefolge.
penuell gar geschwinde
sach gegen dem grünnen wald
gegen ir yllen vil bald
den ritter und ir lïben magtt.
was sy an fröden ee verzagtt,
daz ward verkertt in fröde gross
do sy den edlen ritter koss.
mitt wipplichem sinne
gebott dü edel küngine
iren megtten raine
allen sand gemaine
daz sy anlaitten ir gewand
durch lobe dem der in das land
durch sin tugend wer geritten.
lenger ward da nitt vermitten,
manig zartt wipplich claitt
ward von den rainen angelaitt.
dü ain sprach:< drutt mümelin,
du hilff daz ich geschlöffett in
werde; wen ich bin beraitt,
ich hilff dir och in die claid,
zware daz sol sin geschechen.>
wer rotte mund welle spechen,
daz hand wir in den büchen,
der dorfte sy da süchen.
manig wipplich hoptt
an erran unberobtt
mitt manger hand gestaine
in lïchtem raine
an ir kronne gab do gelast.
daz waz geschechen durch den gast.
vor minenklichen brüsten
sach man der gelüsten
mochte iettlichen edelman,
wer sy da soltt schowen an
hübsch und vin, wol genatt
dü wibes bilde nach wunsche statt.
über daz minekliche gewand
laitt iettliche ain blyand.
dü raine wippliche schar
ward also gezierett gar
nach ir aller willen.
die richen penuillen
sach man ob in geben schin,
daz usserweltte megottin,
als die sunne über den mone tütt.
zergangen waz da trurens mütt.
iemitten paris uffe raitt
gegen der portten, so man saitt,
mitt im cornoyse sunder wan.
sy wurden lïpplich.
mitt ainer herlichen schar
sprungen schnellenklich dar
ritter, magtt und frowen,
die da gernne schowen
woltten den werlichen man
und och die magett tugend san,
dü so grosse arbaitt
durch ir beschaidenheitt
nach dem ritter hett erlitten festlicher empfang des paris durch die königin und ihr gefolge.
der da mitt ir kam geritten.
penuell es all do gezam:
der portten schlüssel sy do nam,
das tor entschloss dü milte,
das sü nitt beviltte.
paris der werde
lïsse zü der erde.
dü süsse fruchtt on iettwisz,
an die gott laitt sinen fliss,
enpfie dem jungen fürsten werd
margaritten, sin pfertt.
< genade>, sprach er,< rainer lib,
ir lond sin, trutt sellig wip,
daz ir nitt rürend für bas
daz an üch nit ist noch nie was
gezeme, ritterliche magtt,
( üch ist der selden tag betagtt,)
daz ir nitt handlen me min pfertt.
sölicher schiltknechtt gertt
nie von kayssers künne ward.
üwer lib ist wol so zartt
daz ir üch für bas merre
nicht bietten die unerre.>
sy sprach:< tugenlicher held,
üwer libe usserweltt
ist mir allen küngen vor,
möchtt ich mit wibes creft enbor
üch, herre, tragen und daz mark.>
von throye der fürste stark
güttlich lachen do began
die richen fürstinen an.
die knappen waren beraitt.
dü baide pfertt, so man saitt,
wurden brachtt an gemach
da in güttes vil geschach.
penuell fürtte den ritter dan,
undern arme sy in nan.
sin sendes truren ward da schwach,
menig lïplich da geschach.
des ward im michel wunne kund,
das schüff penuelle rotter mund.
ritter, frowen, megtte und wibe
fürtten den werlichen lipp
uff ainen palast raine
von menger hande gestaine,
das da marmell ist genantt:
dar inne man ergraben vand
menig tiere recht als es lebtt,
den vögel als er schwebtt.
mitt rotten rossen über all
waz beströwett der sall.
von der sannunge
der künsche, claure, junge dem paris wird ein bad gerüstet.
ward all umbe besessen.
den tegen vil vermessen
entwapnetten megtt unde wib,
aller maist der wirttin lip.
wen ain ritter über land
in raissen yltt, sin gewand
wirtt im vast roste var.
sus ward dü claure gewar
daz krank was sin manlich watt.
sy tett als dü erre hätt
besigeltt in ieres hertzen schrin:
des ritters prestliche pin
erkantte dü miltte an der stund.
einen wipplichen fünd
vand dü gütte uff der stat:
von wurtzen ain vil riches bad
ward im togenlich beraitt.
paris, den fürsten gemaitt,
batt do dü riche küngin
uss rottem munde tretten drin
ime durch ieren willen.
der edlen penuillen
ward dü senfte arbaitt
von dem herren unversaitt.
paris, du tumber,
din nott und din kumber
haben gar ain ende
gar onne misse wende.
in ainem gar haimlichen gemach
da im wirde vil geschach,
fürtte in des landes frowen,
die man in gelantzer schowe
ob allen rainen wiben vand.
von zippressin ir bekantt
waz ain bütten rylich,
dar inne würtzenklich
...
getempertt hartte maisterlich,
als man wurtzen billich sol.
daz tett irem edlen hertzen wol.
von vier raiffen kostlich
waz daz vass wunneklich
gebunden, hartte silberin,
manig büchstab ergraben drin.
dar obe schön gestekett waz,
als ich es an dem büche lasz,
ains zeder bomes zwyg,
dar under der ritter fry
mitt loblichen erran sass.
ich gelob im da bas
wer denn do in marcus
gebunden vand in jomer suss.
mitt schimpffe der ritter zartt
von mägtten umbe sessen ward.
bluglich der werde man
die frowen batt von dan gon.
das ward dem fürsten ze stund
versaitt, daz tett menig rotter mund. dem paris wird neue kleidung verabreicht.
schönner lib ward nie gesechen
denn paris, so wir hören jechen.
die geschrift verküntt und och saitt
von siner grossen clärhaitt:
da von megtte unde wib
sachen gern sinen lib.
sin har waz im sydin var,
alle sine löke gar
warend schon getrungen.
alsus namptt man den jungen:
blanker hende umbe schweff,
all da er gen den künschen greiff
gen iren sinwellen brüstlin an.
paris, selden richer man,
wie möchtest der erren wertt
sin? won daz diu edle gertt
von kindes jugend ie tegenhaitt.
da von dir billich beraitt
sol wesen handlunge rich
von allen megtten mineklich.
das noturftige claide,
daz ain man durch manhaitt
sol tragen an vor frowen,
handlen unde schowen
begunde sy es mit ir hand,
zerbrechen ward ir bekantt
baide hemd und nider claid.
daz was der rainen süssen laid.
togenlich sy von dan
gieng mit zwain megten tugendsan
da sy menger hande
vand von gewande,
sydin und vil raine.
die frowen gemeine
begunden ögen wibes tugend.
geblümte zuchtt, fröliche jugend
von den zartten da kund
ward an der selben stund
ane der linwätte.
die drye frowen stätte
tatten daran manigenvaltt,
des doch ir erre nitt engaltt.
küsche penuille,
din wiplicher wille
übett sich vil vaste
an dinem rainen gaste!
merkend waz da geschach:
sy duchte wie gar ze schwach
sin under gürtell were.
dü hochen selden berre
ainen richen portten
begraiff. mit waren wortten
ist üns daz von der magtt
gerunnett unde gesagtt.
der gürtell was, als ich es las.
an farwe grün als ain grasz, paris pflegt nach dem bade der ruhe.
vingers dicke völlenklich;
an der braitte waiss ich
daz er wol hette vierre.
dü wirttin zierre
begraiff mitt ir blanken hand
portten und under gewand,
dar an zwen ringe waren
daz by vier tussend jaren
besser wurden nie gesechen,
( des müssen mir die maister jechen:
von veldege der waiss es bas
denn ich: das lass ich one has,)
vingers gross von golde,
als es dü claure wolde.
von arabye( daz ist war)
waz daz edell golde claur
dar komen do, als man sagtt.
paris, beschult es üm die magtt
dü so grosse wirdekaitt
an din ellend hatt gelaitt!
do diere manliche schwantz
alsus durch vinett unde glantz
von der mineklichen fruchtt
suss waz geklaidett mit genuchtt,
tratt sy wider sunder hass
dar da er mitt blossem velle was,
der wunnekliche pariss,
der also manlichen pris
konde da bestellen.
penuell dem gesellen
trüg do für daz selbe claid
da von üns vor ist gesaitt,
hemde und ander gewand,
daz mannen billich ist erkantt,
gerigen schon und wol,
als es billich wessen sol.
die megtte trautten von dem bade,
daz in nicht rürtte schame schade.
knappen er befolchen ward.
ain riche badkappen zartt,
die penuell, daz raine wib,
selber laitt an ieren lib
wen sy von bade solte tretten,
den miltten ritter ussergetten
man batt in schlïffen dar in.
pfulwen bett, gültter sydin
hiess man spraitten über all
in daz gaden hin ze tall
durch rüwe dem kinde.
dü handlung gar linde
im dar nach kam ze sur
do abigell, des mordes schur,
mitt dem jungen fürsten straitt
und doch sterbens da vermaid.
rübwe pflag der junge,
von dem ain iettlich zunge
daz beste mag sprechen.
den edlen und den frechen
hatten sy in hütte,
so daz der wolgemütte
nach sines senftes schlaffes vartt paris kleidet sich an. abigal fordert ihn zum kampfe heraus.
minneklich erwekett ward.
vil dik erbliktte do
an dü claider, der er fro
von innenklichem hertzen was.
an den lib er sy do lasz.
hossan von samitte
vand nebend im der miltte,
da by von cyclatten ain claid,
des under zug waz, so man saitt,
von menges zederbomes vel.
daz laitte an sich der tegen schnel:
sin farwe grünne als daz grass,
an nie kain fürsten es komen was.
alsus zierett man den gast
das im gantz nichtz gebrast.
sin gürtel was ain bortte rott:
ain land wer sin komen in nott
der in vergoltten söltte han.
das schüff manig stain so wunne san,
der in daz rotte gold gelaitt
waz uff den portten, so man saitt.
an in ain wiplich gaffen ward
getan von menger frowen zartt.
sy sprachen togen under in,
das penulle dü küngin
ze trütten den held gerüchte nemen,
daz müste dem lande wol gezemen
und ir selbs wirde.
< daz were ünser begirde,>
sprachen die ritter alle
gar mitt gemainem schalle,
< sy gewunne stille noch über lutt
niemer minenklicher trutt
an erren und manhaitt,
als ünsz cornoysse hatt gesaitt.>
waz man mag haissen wirtt schaft,
daz was da wol über craft
aller tegenlichen
dem armen als dem richen.
do sy in fröden sassend,
trunkend unde aussend,
do kam mitt siner stangen
abygell gegangen,
verwappnett maisterlichen wol.
den helme sin man achten sol
völlenklich für ain land,
anne ander stächlin gewand,
daz wol ains küngriches wertt
waz. sin hertz untrüwe gertt.
ze olumpe tratt er an den graben.
den ellenden jungen knaben
hiesche er mitt manlicher cur
zü im tretten da für.
nach siner gewonhaitt abigal warnt paris vor dem kampfe.
ward ze stritt beraitt
von throye der fürst unverzagtt.
penulle, werde magtt,
nun müsse gott dem kampffe din
durch sine miltte genädig sin
und haben dich in hütte!
won der frye gütte
wil es wagen hie durch dich,
miltte magtt minenklich.
alsus die helden kampffes rich
ze samen tratten sicherlich
vor des husses schowe,
da manig zartte frowe
hoch an ainer zinnen
ward ires kampffes innen.
venus, kaysserine wertt,
hie statt din diener und din schwertt,
dü baide din aigen sind.
gedenk, usserwelttes kind,
daz du im in hirttes wise
gebest manlichen priss!
sy sprach:< frund wolfran, du tobest
das du mich also serre lobest.
waistu nitt waz ich vermag?
soltt ich hengen senden schlag
dem der mir mit trüwen ist
gewessen by? in kurtzer frist
sol minen diennere
gebützett werden schwere.>
penuell und menig hoche magtt,
als üns für war dü geschrift sagtt,
willenklichen blike
tatten sy vil dicke
gegen ierem gaste lïcht,
dem der risse abegal
wontte by uff grimen hass.
wie ir baider rede was,
das tütt üns an diere stund
das büch mit waren worten kund.
abygall mitt fraysse
sprach:< werder held, din raysse
wirtt dir gar ze sorgan gan.
als ich mich des kan entstan,
so wissest, drutt geselle min,
die frowen hand gespottett din.
es sind fraisslichü wib
daz sy dinen jungen lip
vail bïtten hie ze stunde.
were dir dü mere kunde,
du mittest, kind, dissen stritt:
won dir daz ding nitt eben litt.>
pariss, der junge fürste, sprach:
< er müsse an erren iemer schwach
sin wer sich hoche rümett
und sin hertze blümett,
daz doch hatt dorachten mütt.
selten er doch prisse tütt
wer sich sus verclaffet
und saitt daz er geschaffett paris erschlägt abigal.
habe vil by sinen tagen.
wer in alsus hörett sagen,
der waist wol daz er lügett
und och die weltt trügett.
da von söltt ain werder man
die warhaitt uss dem munde lan.>
ze füss hüb sich kampffes nott.
manig mund so rossen rott
sittenklich uss züchten sprach:
< ja, gott, du wende ungemach
ünserm vil zartten gaste,
der menge wilde raste
durch helffe üns ist uss gevarn,
den müsse gottes craft bewarn!>
daz wünschett rainer megtte lib,
dar zü dü wolgemütten wib.
erst merken wie der stritt ergie:
die starken herr gesellen hie
zertratten blümen unde cle.
schleg und stich tatten we
ir baider libe sunder twall.
paris und abegal,
der baider schlege erhullen,
die starken helme erschullen:
daz kam von mengem busch.
die vogel in dem grusche
müsten laussen ieren schall.
gallander unde nachte gal,
die ey sungen schone,
die lïssend ierm tonne.
das schüff manig angstelicher schlag
des da held gegen tegen pflag.
angst und grosse arbaitt
was in baiden da beraitt
der herren stritlich bejag.
dem ainen was ain töttlich schlag,
den man ab olimpe sach
menig blüttfarwen bach
nider flïssen den lib.
megtt, frowen unde wib
sachend ab den zinnen das
daz paris trüg dem ryssen hass.
die stang ward im trümlen gar
abygelnn hin und har
vast verre von der hand.
sins vil liechten schiltes rand
ward im durch geschlagen
( ich wen daz in lützel clagen
welten die rainen frowen
die das begunden schowen)
von ainem schlage schwere,
dem frumte der throyere.
für war sol ich daz rechte sagen,
hoptt, hals unde cragen
zertrantte im der junge
der mitt selden sprunge, paris schlägt jeden dank aus.
waz gewachssen sinne zitt.
also name end der stritt.
daz ward an der stunde
kund mengem rotten munde.
den man in fröden lachen sach.
zergangen waz ir ungemach.
paris des rissen houbet,
des selben mir geloubet,
uff zuktte mit dem hare.
der edel und der claure
trüg es für die küngin:
< hie mitt sol dir vergolten sin,
frowe, din handlunge rich,
schönne magtt mineklich.>
do ward mund rotten munde
güttlich an der selben stunde
getrukett inneklichen do.
des ward menig edel ritter fro.
dü frow zü dem fürsten sprach:
< sid üch min oge aller erst ersach,
so was mir onne wende
wie daz min trurren ende
söltte von üwern creften han.
fründ herre, müttend an
mich waz üwer hertze gertt:
höld, des sind ir völlenklich gewertt.>
er sprach:< wipliche fruchtt,
genade daz ir üwer zuchtt
zü mir vil ellenden tütt!
daz fügett üwer wiplich mütt,
der by üch ist versigeltt
und mineklich verrigeltt
anne allen argen gelust.
könde ich in mins hertzen brust
erdenken wes ich bette,
daz mitt erren stätte
üwer wiphaitt möchte sin!
daz ich üch, miltte küngin,
ze trütte ussergette
und denn dar an unstette
belibe landes, küngin,
so hette ich ungetrüwen sin.
ir geben mir urlob,> sprach der tegen,
< der wider vertt müss ich nun pflegen
da hin ze krïchen dü rich.
daz ist, junkfrow min, daz ich
nun mitt manlichem sitten
üwern libe gerüche bitten.>
sy sprach:< fürst, und sölten wip
ze trutten mütten manes lip,
so söltt ir wissen daz ich
umb üwern lip so man lich
ze frünttlicher stätte
mitt gantzem willen bette.>
er sprach:< wibes sällekaitt
hatt gott, junkfrow, an üch gelaitt.
ir tragend gar geblümten schin.
ich han gehaissen, küngin,
gegen krïchen wider vartt:
geben mir urlob, junkfrow zartt!>
ein urlob trurrenklich gegeben er bittet nur um ein neues wappenkleid.
ward dem ritter, der sin leben
hett alsus vail gebotten.
die zartten wiplichen rotten
vand man trurenklich gemütt.
ir minenklichen ogen gütt
wurden von clauren trechen rott:
ir trüwe in allen daz gebott.
penuelle zü dem fürsten sprach:
< owe daz ir nun ungemach
üch selber gernne fügen weltt,
herr und minenklicher held!
gerüchend wiplichen sold
enpfachen, silber, gestain und gold:
daz ist üch, ritter, beraitt.
üwer hochen tegenhaitt
ir hetten daz edell küngrich
billich erstritten und och mich.
sid daz aber nitt sol wesen,
werder ritter usser lessen,
so nemen mitt üch richen schatz
durch daz ir grossen wider satz
mitt schwertten mir haben hin gelaitt.>
paris antwurtt nit vermaid,
mitt züchtten der ellend sprach:
< trutt frow, daz üwer ungemach
gütten friden hatt von miner hand,
des ist myr fröde vil bekantt.
es was mir süsse arbaitt
waz ich durch üch ie gestraitt:
es sölten tussend man iren lip
wagen durch ain süsses wib.
daz mir ain nüwes wappen claid
von üwern tugenden werd beraitt,
als dann das mine was,
das mir da von blütte nasz
ward von des ryssen wunden.>
dü raine in kurtzen stunden
von rottem zendell schnaid
dem fürsten riches wappen claid.
in lïchtem ward bekantt
dar inne der liechte wigand.
disse wunnekliche watt
ward durch vinett und durch nagtt.
manig blankes hendlin wiss
laitte dar an sinen fliss.
wie daz claide volbrachte
wurde, des ward da gedacht.
gott herre, waz du wunder kanst!
ich wen du mengem verbanst
güttes gemaches,
der küsset ain schwaches.
und wer paris beliben paris trifft bei der rückkehr auf fünf nackte jungfrauen.
in indeya und hett vertriben
die zitt in stätter mine
by der künginnen,
( daz müss ich von schulden clagen,)
er were in throye nie erschlagen.
es fügtte sin unstättekaitt
daz er uss dem riche raitt.
sin ross ward kurlich verdachtt,
menig rotter mund geschlachtt
wunst im hailles an der stund
von getrüwes hertzen grund.
der fürste von dannen schied,
als im sin ritterschafte riett
und sin ellenthafter sin.
von indya dü kungin
trüg im holden willen.
alsus er von penuillen
kertte gegen dem walde.
ein nachsechen balde
im mit trüwen geschach
do er durch den vorste brach.
nun lassen wir daz raine wip,
der künginen penillen lipp,
in indea mitt wirde
und merkend mitt begirde
wie es dem ritter ergie,
der durch sin edell ellend hie
in erren raitt allaine!
des kam der küsche raine
gar in michel arbaitt,
als uns die aventüre saitt.
paris, der hoche ritter bald,
kam geritten in den wald.
under aine linden
erbaitztte der geschwinde,
da vand er frowen watte bloss
sitzen. künges genoss
möchten sy wol sin gewesen,
won daz wir daz hören lesen
daz sy waren claider fry.
wie lutter ain gottes bilde sy:
wen es der watt müss wesen on,
so ist es übell geton.
fünff warend ir an der zall,
die er vand nakend über all.
denochtt was in der stund
der ritter nitt worden kund.
paris, der vil werde,
erbaitzte zü der erde
hemlich under ainen bom,
da sin lützell gome
nomen dü blossen wib.
von troye der werlich lipp
machte sy ungern schame rott,
sin manlich zucht im daz gebott.
do gedachtt er an der zitt:
du soltest in din kursitt
und dine deke schniden an:
daz wer ritterlich getan.
ainen gedank er gewan
daz er frylichen dan
zü den rainen trätte
und sy mitt flisse bette
daz im von ir arbaitt
wurde da ze stund gesaitt.
do im der mütt waz bekantt,
er yltte bald da er vand paris erfährt ihr schicksal.
dü schönnen gottes bilde,
den da fröden wilde
waz. der selden berre
fragtte sy waz in were.
daz ward im do kund geton.
dü aine sprach:< vil werder man,
und möchtt uns trost von üch geschechen,
so weltt ich üch des verjechen
wie wir armen megettin
also blosse worden sin.
gester umb den miten tag,
do ünser vatter rüwe pflag
mitt sinem ingesinde,
( vernemen mich geschwinde
durch üwern manlichen mütt,
tugendhafter herre gütt!) -
des tages schin gab lïchten -
ain ritter, haisset meloantz,
verwappnett in kam geschlichen,
ungewarnett und verblichen
was sin lïchtes claid.
da müsten wir grosse ungemach mit hertzelaid
an ünser aller vatter sechen.
der warhaitt müss ich üch verjechen:
die mütter die üns gebar,
die müsten wir sechen gar
jemerlichen verhowen,
daz seltten rainen frowen
von ritters hand ist wider varn.
alsus kunde er sin tugend sparn.
sechtt do gelag min vatter tod
selb vierde ritter in der nott.
waz uff der burg ze kahdras
mins vatters gesinde was,
die lagend da alle
in tödemlichem valle.
mitt gaisslen er uns armen
schlüg daz es erbarmen
möchte iecklichen werden man
der dis hette gesechen an.
wir trügend riche claider,
der sind wir blosse layder
von sinen schulden worden.
gewan er ye ritters orden,
dar an waz er gar verzagtt,>
sprach dü lobes werde magt.
also dem herren an der stund
ward ir michel jomer kund.
paris, der tugend ain blügender stam,
trurren umb ir laid began.
er sprach:< nein, zartten frowen,
lond mich mit ogen schowen
den mortt grimen argen wicht!
vilichtt üch helffe geschichtt,
die ir habtt wol für gütt.
wissend,> sprach er,< daz min mütt
ze strittlicher arbaitte paris fordert den missetäter meloanz zum kampt heraus.
nie so gernne ward beraitt.>
dü elttoste mit wirdekaitt
sprach:< sid ir grosse arbaitt
welden dulden, stoltzer held,
so kerend, ritter usserweltt,
für daz holtz ze der rechten hand!
da wirtt üch ain burg bekanntt,
kachdras so ist sy genantt,
da vinden ir den valland,
der von sinem unsitten
grossen valsch nit hatt vermiten.>
paris da, der recke,
entloste die decke
dü hindan uff dem rosse lag,
als es im an tugenden wag.
hie mitt der ritter schnelle
bedaktt dü zuker süssen vel
der megtte und ylte durch den tan
ze der rechten hand ain wild ban.
alsus waz der zierre
komen hartte schierre
da im in vil kurtzen stunden
dü hoche burg ie ward kund.
da vor under ainer linden braitt
der werde throyer gemaitt
erbaitzte züchtenklich uff den plon.
margaritte daz kastalon
von im begürttett ward.
der ellen hafte ritter zartt
begraiff sin edlen kursitt,
hoptt, ruggen und baide sitt
erstraich ers, als im wol gezam,
waz er genetzett hett dar an.
gross ward des jungen fürsten zorn.
sin stime alsam ain horn
da mit grossen creften schall
über die burg und in den sal.
dis erhortt der da valsches pflag,
daz ain ritter uff bejag
waz vil grimes strittes komen,
do dis der ungetrüw vernomen
hette, sich schier beraitt
waz er nach gewonhaitt
in sin vil hartt gewand,
dar inne im hertte nott bekantt
waz worden by sinen tagen.
aber wond er erre bejagen
do er ansach den jungen,
den billich alle zungen
loben söllen, daz ist min rautt.
punnier und watt
waz des fürsten wapen claid. warum wol gott solche untaten zuläßt?
venus, nun müss arbaitt
dulden din werder dienstman.
raine magtt wunnesan,
bis in kampffe sin genoss,
daz er nit werd sigloss!
waz soll ich künden oder sagen?
ich bitt gott daz man verzagen
sechen müsse schalkaitt.
werd der raine hin gelaitt
an wirde gar, daz rüwett mich.
alsus die ritter lobelich
ze samen schiere komen.
uff ainen wilden somen.
vor der burge ward ir stritt.
nun waz an der selben zitt
der megte botte unverblichen
im nach do geschlichen.
der minekliche lib geschlachtt
hatte mit löbe sich verdacht.
da der starke meloans
und och paris mit creften gantz
uff der hayden vachten,
ich enwaiss war umb sy brachten
ain ander in arbaitt.
got herre, wende uppekaitt!
mich wundertt des gar sere
daz gott der vil here
unfüge so vil vertraitt.
daz fügett daz er ewekaitt
walten kan mit ainer tatt,
als der gelobe nun statt.
wer sinen willen nit entütt,
er hätt also strengen mütt,
( er kan nitt enliegen,
sin mund wil nieman trïgen
waz er geheissett, daz ist war,)
er spartt den man uff achtzigg jar,
untz er im uff ainen tag
sin bosshaitt er garnnen mag.
gesach in gott, der also leben
kan daz im dörtt wirtt gegeben
dü vil ewige cronne.
der hautt geleptt schone.
owe verflüchter meloans,
daz du co deseme lans
suss hürttenklichen uff dich
tribest, daz ist jemerlich,
und du doch ains küngs frucht
were! dest me unzuchtt
haustu werlich bejagtt
an rittern, frowen, daz verzagtt
dar umb werden sol din lib.
das clage niemer werde wib
dinen tode unrechte.
du woltest raine geschlechte
also lasterlich verderben
...
nun söllen wir sagen von den zwain
die herttes kampffes in ain
wurden bayde vaste. kampf zwischen paris und meloanz.
nun müsse hie dem gaste
wessen tugenlichen by
und machen in aller sorgen fry!
man saitt wol daz des tonner schlag
unmiltte sy: wene der tag
ist daz man in verbund,
ze flïchen guntt.
won war man flïchen,
gar lützell es döchtte.
des vil grimen donners schur
gelich der fraissen nachgebur
die uff der wilden hayde
ze samen komen baide.
ir schleg erhullen in den tan,
und hetten es tussend zagen an
da mitt ogen gesechen,
in were ze fluchte geschechen.
disse nott und baider pin
sach daz blosse megetin.
es frumpt ir mengen schmertzen
an ierem getrüwen hertzen.
paris, der kurliche tegen,
an gantzer manhaitt usserwegen,
ze dem vil ellenthaften do
sprach:< daz üwer hertze fro
von waren schulden wirtt
und daz üch der tode verbirtt,
daz ist an gotte ain gütte.
ir habtt so falsch gemütte
daz alle hoch geloptte wib
sölten verflüchen üwern lib.>
sy frumten baide uss ir bunden
schlege gross wol zwenzig stunden.
und were es ain grosses herr gewesen,
doch halff dem ainen daz recht genessen.
ziclopes mit kreften ward
geschlagen von dem ritter zartt
hürtteklich uff sinen gebel
meloanze, daz ain nebel
im vor der gesichtte enbran
und im daz schwertt uff die ban
schoss uss der hand klafters witt.
paris der im grossen nyd
trüg durch sine misse tatt,
als es für war geschriben statt.
one schwertt die jungen
do ze samen trungen.
manliches herttes ringen
von den jünglingen
hübe sich gar maisterliche.
der edel und der riche
mitt gewaltt zer erden
warff den der nie werden paris besiegt meloanz.
prisse hett bejagtt.
den vaigen man gar verzagtt
mitt jomer undan ligen sach.
den helm im mit der hande brach
von dem hoptt paris.
meloantze in all wis
lag rechtt als er were tod.
der junge ritter sprach:< din nott
dü ist noch hartte ringe:
ander tädinge
müstu mir by namen geben,
wiltu behaltten daz leben.
man soltte den fürsten morden,
der dir da gäbe ritters orden,
daz din ungetrüwer lib
also mürden kan man und wip.>
paris im gegen den ougen
( daz ist gar onne logen)
gab mengen bitterlichen stoss,
daz im daz blütt armes gross
von nasse und uss dem munde
floss an der selben stunde.
des ward dü raine süsse magtt
von hertzen frow daz ir betagtt
waz rache nach ir bitterkaitt.
ir altte sorge ward hin gelaitt.
er gebot dem mürdigen man
daz er uff der wilden ban
twingen müste daz gesinde sin
daz man die megtt lïsse.
uff die veste kadrass
brach er in: och da beschlossen waz
der vil rainen megtte gewand.
die wirtin der fürste vand
in der vor burge an der stund
ligen jemerlichen wund,
den wirtt vand paris erschlagen.
erst hüb sich rüwen berendes clagen.
ein wib, der tugenden genoss,
lag hie wund und bloss.
paris der ritter
ward in mütte bitter.
daz daz minekliche wib
anne schuld iren edlen lib
hette lasterlichen verlorn,
daz waz dem jungen fürsten zorn.
er sprach:< we dir, unraine frucht,
we dir der grossen ungenuchtt
die din lib begangen hatt!
sag, wichtt, wer dir den ratt
gäbe daz du die mortthaitt
dir ze tünde waz beraitt.>
meloantz antwurtt nicht
des gab: tödliche geschicht
vorchtt er von dem getrüwen.
< owe, daz dich nit rüwen>,
sprach pariss,< mortt und mein,
daz du sölich geschlechte rein meloanz bittet die burgherrin um vergebung.
hauss gar one schulde
erschlagen. gottes hulde
kanstu niemer bejagen,
du weltest denn, als ich dir sagen
wil, nach miner lere tün,
aller erst behastu ritter rün.>
der vil schuldige an der stund
sprach:< herre gütt, waz üwer mund
mir für bas mag gebïtten,
des wil ich mich nietten.>
paris mit gütten züchten do
ward der antwurtt fro.
< edel ritter werde,
so lau dich uff die erde
für daz raine wunde wip,
dü gar one schulde iren lip
von dinen handen hett verselt.
die fleche, trülicher held,
daz sy an dierre stunde
uss trurigem munde
verkïsse missetatt
die din lib begangen hatt!>
der schuldige do ze stund
naigtte füss, hoptt und mund
ze der erden für die margrävein.
< sol mir vergoltten sin
hie mit mins heren tod
und miner kind, die och dü nott
von dinem schwertt genomen hand?
so enwaiss ich laider wa nun gand
minne trostlosse kind,
dü von dir vil blosse worden sind.
nun sag, held, und sprich
wie ich verkiessen söll uff dich
möge, daz ich mine erre
da mit nitt verserre!
doch wil ich der wiphaitt pflegen
und gegen üch alles des bewegen
daz üwer lib begangen hatt,
durch den ritter der da statt.>
paris, der tugend ain blüme,
hatte es ze grossem rüme
an daz kaysserliche wip,
der fridel, kind und selbs lib
so sere geunwirdett was
daz sy des durch in vergass.
wer noch alsus verlüssett
und balde über küsset,
uff den wil och on allen spott
verkïssen zartte gott.
syloys die wunde
an der selben stunde
ward do brachtt an gemach.
wa ir sendes truren schwach
ward by ainem teille,
doch waz ir wol feille
in hertzen süsse berende clag,
der wieltt du gütte allen tag.
paris den tümen one schaden meloanz bittet ihre töchter um vergebung.
fürtt in ain vil riches gaden,
da man denochtt inne vand
manig wiplich gewand.
der von throye den ritter lüd
( waz er im tett, daz ducht in gütt)
mitt den klaiden balde.
dü müste er ze walde
tragen über den brunnen,
da denocht unversunnen
sassend die vil zartten,
die gelückes wartten
von dem ritter woltten,
als sy ze recht soltten.
nun blikten sy durch den tan
die zwen ritter an.
nun waz och wider zü in komen
dü aine von der ir hand vernomen,
dü ieren stritte hette gesechen
und ir lïbe
dar an waz. dü selbe magtt
hette ieren schwestran gesagtt
wie ir mortt gerochen waz.
des ward ir sendes truren las.
doch trügen sy schmertzen
an magttlichem hertzen
umb ir edlen künne,
von dem sy alle wunne
soltend wartende sin.
das schüff in sunder liche pin.
ie mitten och zü raitt
ain held der tugend nie vermaid,
und brachte wol geladen
der megtte vigend one schaden.
die mägtte enpfiengen alle
mitt gemainem schalle
iere riche claider,
der sy blosse layder
der selbe ritter hett geton.
der riche fürste sunder wan
aber zü dem ritter
sprach, der jomer bitter
hette den wiben miltte
gefrümett under dem schiltte.
paris, der fürste stätte,
halff mitt richer wette
claiden die junkfrowen.
erst müst man an in schowen
personnen schön und usserweltt.
von throye der vil edel held
sprach zü dem schuldigen do:
< daz üwer hertze iemer frow
wirtt, daz ist unbilde,
daz ir fröde wilde
hand geton so rainer frucht.
gott der waist wol daz ir zucht
hetten gar vergessen.
ich gelob daz ir besessen
weren mit tüffelschlicher pflicht.
lenger sumen üch des nicht,
vallend für die rainen,
daz sy üch gemainen
grüss hie allen machen kund!>
meloanz bald an der selben stund
naigtte sich zü der erden.
flechlich ward sin geberde. meloanz wird begnadigt und zu helena gesandt. paris schlägt jeden dank aus.
vor den gütten daz geschach.
paris, der miltte fürste, sprach:
< nain, zartten junckfrowen,
lond üwer miltte schowen!
ir rüwe an dem man
vinden. da söllen ir an
erkennen daz er gross laid
umbe sine misse wende treitt.>
dü elttest under in do sprach:
< sitt in ünser ungemach
rüwett, daz wir hand genomen,
so sol es hie ze handen komen.>
der stoltze und miltte,
den tugend nie befiltte,
die megtte brachte uff kahdras.
nun waz er selb worden las
von gar sender arbeitt,
daz er rüwe nit vermeid.
meloanz ward do versantt
zü den krïchen daz land
ze helenna der küngin,
daz dü ain richterin
söltt wesen über sin schulde.
paris der sprach:< min hulde
müstu gar han verlorn,
ist daz du, ritter hochgeborn,
da nit entwelst sicherlich
untz daz ich kome in daz rich.>
alsus der schuldig man
hüb sich uff sin strausse dan.
der frowen mütt waz, so man saitt,
stünde uff rechte rainekaitt
gegen dem werden gaste,
der sy von jomers laste
mitt siner crefte hett gewetten.
mitt trüwen er da ward gebetten
daz er burge und öch land
gerüchte nemen in sin hand.
er sprach:< nein, ir werden wip,
daz üch ze dienst min lib
ist in nötten bekomen,
waz ich des schaden han genomen,
daz wige ich hartte ringe.
gold, silber und pfeninge
wig ich dar umb claine;
es wer ain sold unraine.
die rede lönd, ir hochen wip!
es ist mins hertzen laid vertrib
wen ich durch üch vechten sol.
nie stritten tett dem man so wol
der adenliches hertze traitt,
so daz er grosse arbaitt
duldett durch die süssen wib:
ze jungst lonett im ainer lib.>
der süssen minne ain adamas
waz do süsser wibe gast.
wöltt er mine han gegertt,
der were er völlenklichen gewertt
an der selben stunde. über die liebe.
im lag in hertzen grunde
helena, dü küngliche fruchte,
der er mit manlicher zuchte
niemer kunde vergessen,
wan sy vil gar besessen
hette sine sinne.
das schüff, venus, dine mine,
da ze husse er nitt mere
entwaltte: jemerlicher serre
traib in, den sy hetten, dan.
uff nün raste der edelman
denochtt hett in krysche rich,
da heylenna tugenlich
sin fürstenkliches hertze
trüge. der selbe schmertze
tett im uss der massen we.
vogel sang noch grünner cle
der nam er vil claine war.
sin gemütte strebtte dar
da im gütt sitt geschach.
er düchte mich an wirde schwach
dem rechte würde erkantt
von grundlosses hertzen wand
megtte oder frowen.
wen man unstätte schowen
da müste, der wer nit ain held.
wiplich hertz usserweltt
sölliche misse tatt
flïche, daz ist wol min ratt.
semlich sind miner genantt
den anders nicht ist erkantt
won daz sy layder serre
stellen uff wipplich erre:
daz ist genantt dü mine.
welche frow sich des versinne,
die wende ir gemütte
an raines manes gütte,
lausse valsche mine sin:
sy bringend sorgliche pin.
sy werbend och vil vaster
nach der frowen laster
wenne des wibes wirdekaitt
von ir mine wirtt. beraitt.
susslichen willen nie gewan
der erren kempffe, ir dienstman.
an aines wibes mine
wante er sin sinne
und belaib an der vil stette.
wer noch also tätte
und volgtte sinem sinne,
der pfleg hübscher mine.
waffen, hoche ritterschaft, das brunnenabenteuer.
wes bedarftu werder craft!
wer dich sol behalten,
ich wen, er dik waltten
müsse sender arbaitt.
wer ritterschaft ze rechte traitt,
daz ward schin vil balde.
in ainem vinstren walde
der junge aber do erstraitt
daz man von siner fromkaitt
sol wol billich sagen.
als durch den tan begunde jagen
daz mark der held mit baiden sporn,
der edell und der hochengeborn
kam über ains brunnen fluss.
des selben clauren wassers schus
hette wol getriben ain müll.
by dem brunnen waz ain hüll,
tïff dar zü engstelich.
den hochen ritter lobes rich
düchte dis michel wunder.
in daz loch besunder
begunde er bliken schiere.
der stoltze und der zierre
sach dar in on underschaid
me denn tussend helden gemaitt
alle jemerlich erschlagen,
als sy iere ross getragen
hettend zü grosser schwere.
suss saitt die geschrift gewere.
do erbaitztte besunder
durch daz grosse wunder
der fürste zü der erden.
paris, der vil werde,
sin edel rosse er vaste
band zü ains bomes aste
der nache by dem brunnen was.
über den flusse er do sass,
dar in er sunder lögen
lügtte mit den ougen
und sach die schönsten vische
die ze iemans tische
selten werden ie getragen.
der held den man nie sach verzagen,
griffen in den fluss began,
dar uss er schnellenklichen gewan
den grösten vische der all hie
in dem brunnen zirgel gie.
ze hand do dis waz geschechen,
ainen nebell er spechen
begunde der was so dike:
aines adel arn blike
möchten da nitt han gewegen.
des nam gross wunder den tegen.
einen list der junge man
in im selber da gewan.
er dachte: lau den vische in,
so lautt es sin unwitren sin. paris zieht den brunnenritter avenol zur verantwortung.
do dis aber da geschach,
dü sunne durch den nebel brach.
der vil werden vögel schall
in des waldes tronne erhall
lutte minnenklichen als ee.
den der starke nebel we
tett, mit süssem munde
sungend sy ze stunde,
das gar michel ward ir brachtt.
der usserweltte held geschlachtt
tratt hin wider zü dem hol.
gott waiss daz im nit wol
waz do er mengen werden man
in tödlicher pflichte vernan.
dis waz dem fürsten ungemach
do er mit clauren ougen sach
verschrotten so manig riches claid.
frömder waffen under schaid
sach er da erglitzen.
von manlichen witzen
was er komen da vil nach.
er sach wa ainem ritter gach
uff ain manlich hürtte was.
sin schiltt lutter als ain gelas
was. sin liechte cöbertüre
gab so lïchten gehure
als es were der morgen rott.
dem elenthaften man waz nott
gegen paris über den brunnen.
hette der helde versunnen
sin taill stätlich geritten,
sin were doch all da gebitten.
sin ross, daz in all dar getrüg,
daz was kurlich genüg.
von schwartzer farwe als ain bech,
serber waz der held frech.
genementt waz er avenol
der dissen jemerlichen zol
hatte hie ze walde.
paris ward vil balde
von im gefragett mere
waz sines geverttes were.
er sprach:< ritter, ich bin ain man
rechtt als ir mich sechend an,
und bin uff aventür gevarn.
der warhaitt mag ich nit ensparn.
es ist min maist hertzen laid
daz so manig held gemeitt
hie litt vil jemerlichen tod.
möchtt ich wissen wer die nott
den edlen allen hett geton,
daz sage ich ön allen won,
er müste mir ze busse streben
umb sin mortliches leben.> -
< ir gebarend als ain held.
sid üwer manhaitt hoch erweltt
durch rauche ist komen ze walde,
so soltu wissen balde
daz dir von mir ist widersaitt
daz du mich hie mortthaitt
zichest in minem lande. des paris kampf mit avenol.
berlichü schande
mag dir da von uff ston.>
von mund ze munde da geton
ain schnelles wider sagen ward.
ain adenlicher kempffe zartt
kam geritten nach ir ger.
des ist hartte wol min wer
von veldegge der stätte.
venus, diner rette
bedarff din miner kempffer wol:
won der fürste avenol
wirtt im schwarlicher last.
gott herre, friste üns den gast
den du noch haust gefristett,
daz er hie überlistett
ich nun nitt enwerde
mitt kainer geverde!
da von solt im wesen by
und tü in diere sorgen fry! -
dar brachtt ain knappe zwölff sper.
der kempffer hürteklich beger
ward erfüllett, als noch seitt
des richen büches under scheid.
an den stunden nach ir ger
der knappe iedem man sin sper
bott ze hand in kurtzer zitt.
die bondier ward genomen witt
von den unverzagtten zwain,
die durch ir ellend in ain
wurden grosser arbaitt.
ze clainen sprissen, so man saitt,
wurden baide sper verton.
der edell knappe tugend son
begunde in allewentt schiben
und zway andre triben.
dü ander tjuste ward genomen
daz von den rossen müste komen
hin zü der erden bayde man
als sy gesetzett uff die ban
wären der wilden hayde.
die sattelbögen baide
müsten durch notte brechen.
vil schier die frechen
gegen ain ander trungen.
da ward von den jungen
so sturmlicher stritt erhaben
daz es wunder nam den knaben.
avenol der starke
sprach:< mines vatter marke,
dü mir ze aigen ist bekantt,
wer mir die mitt siner hand
sol nun hie aber stritten,
der müss by dissen zitten
allen den hasse bejagen
den ich nun by minen tagen
sicherlich erzügen mag.>
uff helme tach vil maniger schlag avenol wird nach schwerem kampfe von paris besiegt.
grimenklichen müst geschechen.
es getörst nitt gesechen
han ain zaghafter man
ir baider starkes jomer an.
vestenklich ietweder held
fraysse gross und ungezeltt
dem andren hie fügtte.
lützel ieman rügtte
ir baider schnelles kempffen.
sich begunden krempffen
ze samen gar der helden sin.
ich weiss wol daz ungewin
dem ainem müst nachen.
der knappe dannen gachen
begunde an der selben stund:
er vorcht daz jomer daz da kund
sinem lïben herren do
ward. dannen schied er un frow.
der fürsten nüwes jomer ward
von ir stritlichen vartt
ritterlichen do erhaben.
der schiltte rich und wol ergraben
den afenol ze schirme trüg,
mitt sinen creften im zerschlüg
den der von throye vor der hand,
daz er ze stuken uff daz land
vielle. gegen dem brunnen
ain taille unversunnen
begunde der creftig ritter.
sin gemütte aller erst da bitter
ward gegen dem werden gaste.
mitt hürtenklichem laste
( ich für war daz sprechen mag)
schlag gegen schlage wag,
untz daz die vil werden
müde zü der erden
do ze samen sassend
und manhaitt gar vergassen
untz aber der vil liechte tag
über daz gebirge schines pflag.
uss nüwer edler crefte lyden
begunden ze samen schmiden
die helden mit den schwerten.
des sy an ain ander gertten,
ich wen sy es ze stunden
ze baiden sitten funden.
miltte vachtt mitt ritterschaft,
manlicher mütt mit heldes craft.
ir wende kampffes arbaitt
ward, als üns geschriben saitt
her wolfran, der wandels fry:
wie stark, wie küne gewesen sy
avenol, der von cardall
den jemerlichen todes val
müste da kiessen und nemen.
ze sterbende im da gezemen
soltte: dis ungemach
von ainem geschwinden schlag geschach paris kommt nach achanis und trifft tedalus.
daz zwischend hoptt und kragen
geriett, als wir noch hören sagen.
suss belaib der kempffe erslagen,
der och da by sinen tagen
hette menigen gefaltt,
daz im mit ellend vergaltt
ze jungst gar ain ainig man.
nieman stüffe sich dar an
das er ichtt tribe schalkes mütt:
und gewint ain frowe gütt
ain kind daz schalkhaften man
sin bosshaitt in getriben kan.
bayde frowen unde man,
weltt ir rechten füge han,
so hütten üch vor uppekaitt,
wan sy des todes angel traitt.
es verschuldett wol ain man
daz im gott nitt engan
siner erde, daz ist war,
der dennocht leptte menig jar
won daz im sine schulde
verlierend gottes hulde,
als avenol da geschach,
den man tödemlich vallen sach.
paris, din ellenthafter mütt
waz dir da unmassen gütt
in dem vorste prime zol,
da der ritter avenol
von diner crefte nam ende.
gar on misse wende
der fürste illen do began
von dem brunnen durch den tan.
mitt creften raitt er vaste:
dennochtt zechen raste
hatte er ze land, daz ist ungelogen,
doch mangel het er sins sattelbogen.
me im nit aventür geschach
untz er achonys ersach.
fröwen sich der werde man
von sinen sinnen began,
als noch helden geschicht
wenn er tütt lïbliche angesicht.
gegen dem walde er do raitt
da der fürstt gemaitt
ey schlüg den rissen und daz wib.
da vand der werliche lib
ainen allsöllichen man
an dem er tugende sich versan,
daz was der wirtt von arlaz,
der da zü wald komen waz,
der frölich thedalus.
da er gegen ime sus
sach illen den vil werden,
der uff aigner erden
inne hett behütt vor schwäre,
der raine seldenberre paris bleibt die nacht über bei tedalus.
batt in an den zitten
mitt im ze husse ritten
mitt flechlichem mütte.
paris der gütte
wirdenklich enpfangen ward.
dü miltte wirtin zartt
waz ires lïben gastes fro.
ich waiss daz dü weltt also
zergatt, daz sölichem lib
enpfachet bas ie kain raines wib,
dü schwere könde büssen.
ainen lib so süssen
sol man dar umb prissen
der sich selb bewisen
gegen fründen kan des besten.
den mag man billich gesten
der durch sinen werden mütt
nach adell adenlichen tütt,
dem wol man iemer sprechen sol.
das zimett rainen hertzen wol.
alsus der ritter paris
staltte allen sinen fliss
nichtt anders won uff hübschhaitt.
waz er nötten ie erlaide,
daz was alles sunder wan
wiben zü dienst getan
und da by megtten minenklich.
des flaiss do der von throye sich.
die nacht er ze arlass vertraib,
mit füge er da wol belaib
by der dü wol ze lobend waz
und rechter zuchtt nie vergass.
nach wiplicher stätte
one alle valschen rätte
was da gezwigett ir lib,
da von sy billich laid vertrib
mochtte wesen irem werden man,
dem och tugend nie zerran.
da der morgensternne brach
durch die wolken und daz sach
der gemütte ritter,
mit senften worten unbitter
tratt er der kemonatten zü
da denochtt der wirtt früg
und sin trüttin lagend,
vil senftes schlaffes pflagen.
der fürste weken began
daz raine wib und den man,
won er nitt an den zitten
one urlope woltte ritten.
dü zway gelben in ir claid
wurden schnellenklich beraitt.
flechen dem vil jungen man
umb beliben ward getan,
des mochte da ze stunde nicht
wessen. der mine züversicht
brachtt im also starke nott.
das schüff heylenna munde so rott.
wie er besunder gernne straitt
durch alle wib, sin arbaitt
trüg doch nieman won die magtt helena, inzwischen dem menelaus verlobt, erblickt paris zuerst.
die by namen behagtt
im und alle der weltte.
mitt hocher mine geltte
kunde sy es beschulden wol,
als trutt sinem trutte sol.
paris do raitt von arlas.
dü edel wirttin nitt vergass,
sy sprach im nach mengen segen
und batt sin gott mitt trüwen pflegen.
sin gevertte daz waz schnell.
cursitt und tecke hell
von adenlichem schinne was,
sin helm lutter als ain gelas
gab gar werlichen schin.
heylena, magtt und küngin,
nun ist er aber ze lande
komen der one schande
wol mag erwerben dinen grüss.
ich waiss wol daz dir büss
wirtt alles dines schmertzen.
won dü vernimst dins hertzen
trutt stark und gesunde,
so fröwett sich din rotter munde.
von aventür der kaysser rich
mitt siner massnie gelich
waz von achanis in dem wald
erbaitzen über ainen brunnen kaltt
mitt fürsten, rittern, frowen,
die man in wirde schowen
mochte in der lïchten zitt,
die nach dem suren winter litt.
nun hand ir alle wol vernomen
wie paris ze india waz komen
durch helff der edlen küngin,
als in cornayes daz megottin
da ze criechen hette genomen.
dem unverzagtten edlen fromen
was gewunnen an sin trutt,
daz in still und über lutt
minnette gar one allen hass:
helenna gemecheltt was
dem fürsten menolao.
nun fügtt es aventür also
daz paris an den zitten
müste in ritten
daz pfad daz ob dem brunnen lag.
der kaysser da vil schönhaitt pflag.
von throye der mere wigand
waz vil schiere bekanntt
worden da in allen.
sich hüb da michel schallen.
das erste ouge daz in sach,
als üns mit warhaitt verjach
her wolfran der wise,
der kündett üns daz linsse
helenna blicktte durch den tan
iren fründ und iren gesellen an.
iren libe gott iemer grüsse!
bar füsse sass dü süsse,
uff sprang sy mitt geschwinder vartt
do sy den ritter sichtig ward.
ain michell gaffen ward ir nach
war ir were also gach. helena klagt paris ihr leid. paris erzählt von seiner fahrt.
manig held erfröwett ward:
gegen dem miltten fürsten zartt
altt mitt den jungen
gemenlichen sprungen.
dü erliche usserwelte frucht,
an der ursprunge und genuchtt
lage alle rainekaitt,
waz vil schier beraitt.
uss rubin rottem munde
miltü wortt der stunde
tett im mitt wilkomen schin
das usserweltte megetin.
und do der edell werde
erbaitzett waz ze der erde,
die gütte in hanlich umbe vie:
togenlichen presten hie
tett im ir rubin rotter mund
von menolausse, ir fridel, kund,
daz sy im gemecheltt wer
und ir nie dinge so schwer
möchtte sin in mütte.
daz clagtte do die gütte.
der junge ir do togen
winken mitt den ougen
began daz sy stille
schwige durch sin willen.
suss fürtte die edel küngin
den gast in daz gezeltt hin
da ir vatter inne was
und dü mütter sunder hassz.
der kaysser gar unmassen fro
waz des fürsten kunfte do.
des landes vogtte vil gemaytt
von manlicher arebaitt
den ritter fragen da began.
er sprach:< herre tugend san,
da bin ich sid in mengem kraisz
komen da ich des blüttes schwaisz
müste under helme rerren.
doch so hertze serre
kumer ich sider nie gewan
so von ainem einigen man.
für war ich daz wol sprechen mag
daz mir min jüngstlicher tag
so nache nie me enward
in kainer schlachte herfartt,
und wil üch künden wie daz waz.
liege ich, so sy daz erste masz
daz ich nüsse, min ende.
in ains waldes gewende
kam ich unversunnen
über ainen witten brunnen
lutter, külle und wol gestaltt.
in dem edlen wasser kaltt
sach ich die grösten vische
die man ie ze tische
richen fürsten getrüg. paris erzählt sein abenteuer mit avenol.
ich frumptte grossen unfüg
mir selber sicherlich ze hand.
ainen visch warff ich uff daz land.
dar nach hübe sich in dem tan
ain nebel also fraissan
daz ich kume nebend mich
begunde bliken sicherlich.
also timer ward der wald.
den edlen vische wol gestaltt
warff ich bald wider in:
dar nach des sunnen schin
brechende durch die wolken kam,
da von ich nüwe fröd gewan.
die warhaitt ich üch, here gütt,
künden sol: durch edlen mütt
söltt ir fürbas merken mich.
dar nach ain holl wunderlich
begonde ich sender bliken,
daz mich ze grossem schriken
brachte, kaysser tugend san.
menigen zierlichen man
vand ich in dem holl erschlagen.
von minem hertzen ich sy clagen
begunde durch iren grimen tod.
erst kam geritten der ze nott
mich brachtt mit grosser craft.
wissend daz sin ritterschaft
mich bracht in sölich arbaitt:
was ich vor im ie gestraitt,
daz duchte mich gar ain senftes spil.
den ritter ich nun nemen wil:
gehaissen waz er avenol.
herr, ich daz wol sprechen sol:
ain knabpe dört herr
fürtte im nach zwölff sper.
alsus raitt ich in an.
daz mine hett ich vertan
uff dem ritter meloans,
der wol sunder on allen schrantz
min gezügg des hie mag sin.
heleyna der küngein
sante ich den selben man.>
gegewirtig uff der ban
waz der selbe ritter do.
menig edel fürste fro
ze stund sins gelükes waz.
< gott halff mir daz ich genasz,
doch frumptt mich der werde
nider zü der erde.
selbs gesass er och in dem cle.
daz jomer tett üns baiden we.
des ist urkünde on pin
vil wol der sattel boge min.>
ein fröde von in allen do
beschach. gar inneklichen fro
wurden man unde wib
umb den werlichen lib.
agemonen uss dem walde
raitt do vil balde
mitt all der massnie,
wo im der wandel frye
sus ze husse komen was.
dü magett sunder fröde lasz
in ir wippliche gemütte.
als rossen in mayen blütte pictogines fordert die ritter am griechenhof zum zweikampf.
sach man ir farwe glesten.
die rainsten und die besten
junkfrowen über als criechen land
man in des kayssers husse vand:
doch gab ob in allen schin
sin tochter, ain raines megettin.
ze husse do geleitt ward
von dem ingesinde zartt
durch den vil tugentlichen gast,
dem aller wirde nie gebrast.
wunder über wunder
hüb sich da besunder
in der wilden crïchen
ob allen dingen wunderlich
do der kaysser erren rich über all
ze achanis kam uff sin sal
und die ritter och über all.
paris den helde mitt schall
alle umbe sassend alle.
...
sy sachend dörtt durch den wald
ainen man, waz wol gestaltt,
uff ainem hochen castalan.
der ritter hett geschmides an
nicht won ain hemd sydin
fürtte er an dem libe sin.
daz selbe waz ain wiplich watt,
dar an manig spangen braitte natt
von syden durch wierett.
suss waz der man gezierett.
helmes raitt der helde bar.
des ward man bald gewar.
pictagines, der fürste miltt,
fürtte nichtt won ainen schiltt
und ain arme grosses sper.
mitt vil manlicher ger
kertte er für achanyss.
sinen garzun galoyss
sante er uff daz burg stall
für die ritter über all.
galoyss mit schalle
sprach:< merkend, ritter alle,
min herr, der küng von kathan,
ist her komen uff den plan
in ainem hemd sydin.
hercolas, die frowe sin,
hatt den fürsten ussgesantt
verr uss kardonyen land.
der ritter haisset üch des bitten
gar nach ritterlichem sitten
ob durch weltlichen rün
ieman mit im ain sper vertun
welle( durch kurtasie;
oder wer ain amye
habe dü im so lïb sy;
das dritt ist hertzen mütt fry
sunder alles hertze laid) paris nimmt helena zu ehren den kampf an.
ane helmes under schaide
in ainem hemend sydin.
wer alsus der frowen sin
diennen well an diere frist,
der selbe all hie bestanden ist.>
nieman gab antwurtt do
dem edlen garzun fro.
sy sachen alle ain ander an
baide frowen unde man.
paris, der junge fürste, sprach:
< dis ist mir laide und ungemach
daz nun ze dierre stunde
alsus menges ritters munde
schwigen ist gelerrett.
sol üwer lob gemerett
in crïchen, sicherlich,
dem tünd ir heren ungelich,
welher ritter hatt werdes wib
und hie nun spartt sinen lib.
ein kaysser dem gemecheltt ist
ain sölich frucht getaillett ist
als menolaus ist geschechen,
den solte man mit fryhaitt sechen
justieren gegen dem gaste.>
sy rïtten alle vaste
das den ersten pondar sus
tätte billich menolaus
durch heylenna dü magtt.
das ward in allen do versagtt.
der von throye aber sprach:
< söltt ich nun töttlich ungemach
dulden von dem gaste,
dar zü mit jomers laste
iemer tragen burdin,
ze dem ersten behurde
welte ich wesen beraitt.
möcht ich ain wiplich rain claid
haben von heylenna der küngin,
der müste hütt gedienett sin.>
dis vernam dü süsse magtt
des ritters manhaitt unverzagtt,
daz er sin minenkliches leben
suss ir ze dienste wolte geben,
dü gütte von dannen tratt,
zwo megtte sy do batt
mitt ir tretten in ain gaden,
daz gar minenklich geladen
waz mitt fröwlicher watt,
dü wol ze gantzem lobe statt
iecklichem rainin wibe.
ain claide des ritters libe
ward uss in allen da erweltt,
daz der kurliche held
wol mit erren über ban
gegen sinem vigend fürtte an.
zwölff listan spangen braitt
von edler syden warend gelaitt
mitt vil klügem sitten dar in:
da erschain manig perlan vin.
das ward brachtt uff den sal
für die fürsten über all.
dem vil kindischen man
ward do gelaitt an
dü vil lobliche watt.
venus frow, nun gib ratt pictogines wird von paris besiegt.
da dinem diennere,
den du von meniger schwere
hast erlöst by sinen tagen!
füge daz er pris bejagen
müsse mit gantzer wirdekaitt!
alsus ward er uss beraitt
von der jungen kaysserin.
den eygnen schiltte sin
fürtt der herre uff die ban
da diere künglicher man
gar on alles waffen hieltt
und doch manlicher sinen wieltt.
der hayden umb daz hobett sin
fürtt ainen schlayer sydin,
der after uff daz rosse schlüg.
paris, der junge fürste clüg,
gegen im stappffan began.
pictogimes, der starke man,
woltt im do hass erzaigen.
den man nie vaigen
vand an kainen dingen,
wie mochte dem misselingen?
die fürsten do ze samen ritten.
daz erste treffen sy do mitten:
ain vällen all da geschach,
daz es von der veste sach
der kaysser und dü kaisserin,
dar zü manig edel megetin.
vil dratte umb geworffen ward
gegen der andren ponderfartt,
dü gar rylichen ergie,
daz es menig frowe hie
mitt spillenden ougen mochte sechen,
den lïb dar an geschechen
dorfte, won es sunder hass
umb ir aller erre was.
paris, der ellenthafte held,
des manhaitt mütt ie usserweltt
was zü allen sachen,
der schüff daz do schwachen
müste des haiden über mütt.
von throye der helde gütt
fromte daz sper durch den man
durch schiltt und baide wende dan.
alsuss ward er verzwikett
und ewenklich verstrikett.
secht, suss nam er ende
der onne misse wende
wol ziertte hoches ritters namen.
waz wolte fürstenkliches gamen
da der fürste bejagen!
doch söllen wir den herren clagen
durch siner frigen edlen mütt,
won der waz hübsch und gütt.
ich waiss och daz ie friger mütt
der weltte dike schaden tütt:
< ze fry> daz senkett den man
in der helle grund hin dan.
also pictogines verdarb. helena dankt paris.
der da richen pris erwarb,
daz was paris der herre.
nache noch verre
vand man nit sin gelich
es were denn der ellenttrich
hector, der sin brüder was,
der gantzer tugend adamas
was an hocher wirdekaitt,
da von im vil dik beraitt
ward lob für ander fürsten dry
durch craft dü im da wonett by.
paris tett den wider ker
von der wal on allen ser
mitt vil hochem mütte.
heleina dü vil gütte
sich do von der zinen lie,
dem fürsten sy engegen gie.
sy sprach:< ritter gemaitt,
gib mir wider min claid!
ich durch dich es gernne tragen
wil: du kanst riche lob bejagen.
es ist verre dü lïbste watt
die mir ie ward genagtt.>
er sprach:< trüliche magtt,
lobes pris sy dir gesagtt
durch dine wippliche zuchtt!
es missezeme, raine fruchtt,
daz du junckfrow laittest an
die watt dar ine ich armer man
schamlichen erhitzett bin.>
< was rüch ich?> sprach daz megetin,
< dester fröger ze aller zitt
wil ich sin daz din cursitt
min schönes hemde sölte wesen.
ich wil im die veltt erlessen
als ob es nie kain edel man
ze renner claide fürtte an.
ritter, daz sy dir gesagtt:
ich enwes so schönne magtt
nienna über mins vatter rich,
hette es ir vell sicherlich
aine stund gerürett,
es wer mir enpfürett,
were es tussend mark wertt:
von dir min hertz sin begertt>.
der ritter von der mengy tratt
an ain haimliche statt
und schlofte sich uss der mine claid.
manlich gewand im angelaitt
hartte züchtenklichen ward.
der jungen kaysserinen zartt
gab er es in ir handle wisz,
da gott so loblichen priss
hette nach siner gotthaitt
völlenklich an sy gelaitt.
der süssen clauren mägtte zartt
ir truttes klaide wider ward.
ich pris es noch an frowen,
die sich laussen schowen
in rechter wibes gütte,
die gebend hoch gemütte agamemnon rüstet ein großes turnier.
wolbeschaidnem man.
wem gott dirre fröde gan,
daz ist ain wunnekliches leben,
der es mit füge übett eben.
agemennon mit gelimpffe
woltte ze ainem schimpffe
bitten sin werden ritterschaft,
die mit ellenthafter craft
by iren edlen jaren
da die besten waren
die man by den zitten vand
über alles krïchen.
der kaysserliche laye
ze ainem thurnaye
menigen dienner erkoss,
da sumlich er an verloss
baide libe, erre und gütt.
der land vogtt so wolgemütt
alle sine garzunne hin
sant er. ainer under in
waz gehaissen pidrol,
der endelichen loffen wol
mochtte mit gantzer schnellekaitt.
das büch üns von dem knappen saitt
daz alle tag gar unverspartt
sin loffen uff dryssig mille ward
von lande ze lande.
der künnen wigande
erlüff er vil allaine
...
ain ritter gemaine.
den selben tegen raine
sol man nemen bilich.
ain hertzögg waz der ellentrich
und was aiax genantt.
sin lobe waz witt bekantt.
der held och zü dem ritter spil
ermantt ward und fürsten vil,
die alle wurden ussergeitten
und zü dem turnaye erbetten.
in dem ougsten gelag
der schimpff, so manig haisser tag
erschinett von der gottes pflichtt,
daz die fürsten nach geschichtt
dar warend komen alle.
mitt gemainem schalle
wurden sy in ain do
und tailtten den durnaye so
gelich nach ir gewonhaitt,
als üns die aventüre saitt.
agyax und paris,
die dik loblichen fliss
tauten mit ritterschaft
und der lobliche craft
wag für ander tussend man,
wurden ze samen uff der ban
getaillett, mit in der lande vogtt.
suss komen erlich ussgezogtt
ze velde die vil werden,
den man do uff erden
nieman geliche vand. agememnon, paris und aiax sind die tüchtigsten kämpfer.
menolaus der wigand
solte der andren party pflegen.
er waz der der sich gar bewegen
müste, waz im geschach.
dü rotte ze velde brach.
nun merkend da der ritter zall:
sechs hundertt waren ir über all,
die mit manlichem sitten
da ze dem turnay waren geritten.
ain gestülle durch schowen
ward megten und frowen
uff der hayde gemachtt,
da die fürsten geschlachtt
solten pungierren.
die edlen und die zieren
mitt vil ellentlichen sitten
gar frölichen ze samen ritten.
agemennon schonnen began
der frömden geste tugend san,
die durch sinen willen dar
komen uss frömden landen gar.
paris und sin gevertte
aiax der sturme hertte
gaben hertte zinsse:
wer noch mit blye flinse,
uff min trüwe, howen wil,
daz ist gar ain verloren spil.
uppig ist dü arbaitt
wer wasser an mülle in siben traitt.
dierre selben arbaitt
was gelich der turnay bereitt.
der eren kempfen wa die sin,
daz sol schier werden schin,
wer die alle mügen wesen.
den ersten fürsten usser lessen
man hie billich brüffen sol,
daz waz agmonen, der wol
kunde nach erren werben.
dü weltt mag so ersterben
daz man an natürlich geschicht
milter fruchte niemer gesichtt
denn er by sinen tagen was.
der ander fürste sunder hass
daz waz von throye der wigand.
der dritte waz aiax genanntt.
die durch brachen da die wal,
sy schüffen manigen grimen val
von den rossen zü der erden.
manig ritter werden
struchen da begunde
an der selben stunde,
dem sin helm schlottren ward.
aiax und baris, die fürsten zart,
frumpten mengen gesunden
daz er von tïffen
gewan vil jemerliches mal. menelaus wird im turnier besiegt.
mennolass sunder twall
und der herr uss troyer land
ze samen komen da gerantt.
da waz der herre als der knecht,
sy fügtten all ain andren recht.
was hilffett daz ich es nun spar:
menolauss, der edel barn,
ward von paris geschlagen
daz man in dannen müste tragen,
alle sinen dienstman.
wol zwölff wunden fraissan
fügtte im uff herttes messen
pariss der vil usser lessen.
aiax tett den vigenden we,
vil mengen uff den cle
frompte, dem er an gewan
ross und wappen: wie der man
ze velde raitt, daz galtt ir stritt.
dü junge magtt an der zitt
schmieren uss rottem munde
begunde an der stunde.
dü minnekliche frowe pflag
do der alsus gestrekett lag
der ir fridell soltte sin.
dü vil edell kaysserin
ward irs vatters siges fro.
dü starke schumpffentüre do
begunde haben ende
onne alle misse wende.
als wir daz büche hören sagen,
so wurden fünffzig helden erschlagen.
mich rüwett nit der ritter lib
won dü tugendhaften wib
dü sy ze land hetten bracht,
von den ward jomers vil erdachtt,
des ich nitt kan geschriben.
da von lauss ichs beliben
gemainlich als under wegen.
gott geb den totten senften segen!
menglich do über all
begunden rumen daz wal.
ze hoffe hiess der kaysser varen
die frömden ritter und die scharn.
welche frömden ritter an der stund
von schwertten waz wund,
den hiess der fürste haillen.
da wider aber die gaillen
warend fry unde fro.
wem och ergangen was also
daz er sin ross hett verloren,
daz doch besser wer verborn,
den hiess der kaysser stark
geben gesunde und andre mark.
dar nach wertte wider stritt
so lang disse hochzitt
untz das die wunden ze stund paris begibt sich auf die suche nach seinem bruder.
alle wurden wol gesund.
lenger do nit ward entweltt:
manig kurlicher held
urlob da ze hove nam
und schyed mit siner amyen dan.
den noch entweltt, so man saitt,
in dem hove mit hübschhaitt
paris der claure
gegen ainem halben jare.
ains mals do der kaysser sasz
uff sinem richen palas,
pariss für den tische gie
gegenwirtenklichen hie
da der riche fürste sass.
mitt flechen er in sunder hass
bitten da begunde
von sines hertzen grunde
daz er in an den stunden
von frömden unkunden
lïsse troye kerren.
dem edlen und dem herren
kaysser was dü bette laid.
er sprach:< ich fürcht die arbaitt
dir selber wellest machen.
beginne ich dir beschwachen
ze herren? daz soltu mir sagen.>
er sprach:< by allen minen tagen
ward mir fürste nie kund
den ich in mins hertzen grund
für üch ze herren han erkorn.
fürste rich und wol geborn,
also söltt ir es nit verston:
ainen brüder ich hon,
den woltt ich süchen, ob ir weltt.
dar umb, kaysserlicher held,
weltt ich urlobes gern,
des sol mich üwer zuchtt gewern.
mich iere denn daz mengem künftig ist,
ich bin hie wider in jars frist.>
paris von achanis schied,
als im sin hertze geriett,
schön und vin gezïrett
gepflantzett und gezimieret
mitt richer kobertürre.
daz was sin beste stürre
das er waz künn und ellenthaft,
gar vollekomen an ritterschaft,
miltt und gütt an sinem leben.
dierre wunsch waz im gegeben.
von siner schidung an der stund
trurtte menig og und rotter mund.
suss iltte der wilde
aber gegen dem gevilde.
er kam uff aine haide
daz lïchter waide
für war nie gesechen ward.
ainen man, hett ain bartt,
sach er, der waz unmassen lang,
das har im völlenklichen schwang er findet einen mann, den er aus seiner verzauberung rettet.
über den gürtell hin ze tall.
von rucher farwe er über all
waz, daz den ritter wunder nam.
do er in erst erbliktte an,
die vartt er durch daz nit vermaid.
zü dem ruchen er do raitt
und fragett in wer er wer.
der ruche sass mit schwar
und sach paris den herren an.
ain wortt mocht dem alten man
nitt komen uss sinem munde,
er winktte im sa ze stunde
( ain brunne waz im nache by,)
das im des der tegen fry
ainen trunk gerüchtte geben.
daz wasser daz der ritter schweben
da sach, daz bott er im in den mund.
der ward an der stund
schlechtt und geschaffen wol,
als ain ritter billich sol.
paris fragen do began
wie lang der vil altte man
da gesessen werre.
der altte one schwäre
aller erst antwurten began
dem vil kindischen man.
er sprach:< held vermessen,
da bin ich hie gesessen
völklich uff hundertt jar.
daz ich dir sagen, daz ist war
daz mich her trogg min aigen wip.
mitt zober sy minen lib
hett alsus her gesetztt,
an sprache sy mich geletztt;
so machtt ich och nit sterben.
sus langes verderben
geben hett min fründin mir.
ritter gütt, daz clag ich dir:
ich han erlitten lange nott.
ain vil bitterlicher tod
were mir senfter gewessen
denn min susslich genessen.
ainen flüch gab sy mir
nach ires übeln hertzen gir
daz ich iemer an diere statt
müste sitzen wortte matt,
daz ich mich nie getruken
enmochte noch gebuken
daz mir der brunne worden
were. suss woltt morden
onne waffen mich daz wip.
in hundertt jaren ich menschen lip
uff min trüwe nie gesach
daz mir büste ungemach,
won üwer lib an dierre stund.
doch bin ich siech und ungesund
daz ich nitt trüwen genessen.
miltter ritter, ich wil wessen,
genisse ich, in dem dienste din.
zergangen ist min grösse pin.>
von dem kranken er do reitt.
üns hett dü geschrift nit geseitt
ob der man verdurbe
oder daz leben erwurbe.
der junge durch den walde raitt paris kämpft mit seinem ihm unbekannten bruder hektor.
nach ritters gewonhaitt
wol uff ain raste.
er sach daz er gelaste
gen im ain helm, gab lïchten,
geformiertt recht als der sin.
sin selbs wappen bliktt er an
und lie dü oggen wider dan
kerren uff den unkunden.
...
es waz rechtt alles gelich.
in dunktte daz vil wunderlich.
der tegen da unverzagtt
mitt erre, als man üns sagtt,
uff den edlen ritter reitt,
der in doch lutzel vermeid.
mitt kreften ward da geritten.
frow venuss, nun wirtt vermitten
bett umb üwern dienst man.
sy sind üch beide under tan.
ich wunsch daz den herren gaill
gott hie baiden gebe haille.
paris mitt juste sin sper zerbrach.
der ander fürste och zerstach
daz sin in trümer claine.
paris, der tegen raine,
zü dem andren ritter sprach
in were da ungemach
beschertt umb daz wapen sin.
mitt wortten er do straufen in
begunde den unkunden.
sy ruchten und bunden
ir helme baide vaste.
iettwedrer sich do satztte
gegen dem andren mit craft.
unkund waz in do brüder schaft.
die herren stritten umb daz leben.
frides ward da nitt gegeben
von der wunder künnen fruchtt.
die ain mütter mit genuchtt
zü der weltte gebar,
daz dü ain andren so gar
woltte wüsten unde richten!
gott herre, sitt du verschlichten
mitt diner kraft machtt alle ding,
so wende sorglichey twing!
erst wil ich spüren und spechen
und diner gott haitt verjechen
daz sy allü ding vermag.
da wende tödlichen schlag,
gedenk daz ainer frowen kind
hie ze samen komen sind!
ir baider stritt unde nott
waz gen ain ander der tod.
verzukett hett des ainen lib
hecuba. du fredig wip,
diere ursprung ist von dir komen.
menig wilder straich ward genomen nach unentschiedenem kampfe erkennen sich die brüder.
uff lïchtes obe dach.
also bitter ungemach
waz seltten ie vor geschechen
und niemer me och mag geschechen
von so gehüren magen.
der sippe sy verwagend
baidentthalber do sich.
den eltern duchte wunderlich
daz der junge ritterschaft
an im mitt so richer craft
do erzaigen kunde.
die fürsten da ze stunde
warend baid ain andren her.
ie doch gar manliche wer
von in baiden geschach.
dem eltern ze stuken brach
in der hande sin schwertt.
do daz der junge ritter werd
er bliktte mit lïchten bald,
daz sin daz schoss er in den wald.
der werde trurran began.
zü im do sprach der junge man:
< ritter, nun ist üwer lip
worden als ain krankes wib,
werloss one waffen.
dü weltt soltt iemer straffen
mich und neme ich dir daz leben.
mir ist hie siges nit gegeben.
were bestanden din schwertt,
waz min hertze gertt
hette an dissen stunden,
mich dunket ich es funden
hette an diner tegenhaitt.
tür mir hie, fürst gemaitt,
kund diner geburtte underschaid!
dir wirtt och schnellenklich gesaitt
nichtt won warhaitt wer ich bin.
getwerg und edell küngin
zellen mich für künges fruchtt.> -
< ich bin von throye mit zuchtt,
der name min ist hector.>
paris mit rylichem spor
sprach:< so bistu min küne.
gott mitt siner wunne
müsse es iemer geertt sin!
ich bin der arme brüder din,
den min mütter ecuba
uff des grimen todes sla
versantte nach ir geluste.
wipplicher bruste
hett ich dennochtt nie enbissen.
owe waz sy sich hett geflissen
gegen mir vil kranken kinde!
waz daz dü senfte linde
süsse handlunge
die megtte junge
da heime mir solten han geton?
brüder, herre tugend son, gespräch der brüder.
ich wart getragen in ainen tan,
da mich ain hirtt tugend san
nertte und och sin raines wib,
der< mütter> sprechen sol min lib.>
hector, der miltte fürste, sprach:
< lau dir sölich ungemach,
held, nitt gon ze hertzen!
wüssest daz ich schmertzen
manliches müttes han getragen
durch dich! by allen minen tagen
kunde ich din, fürst vermessen,
nie halbe stund vergessen.
do du, herre, wurtt versantt,
daz ward mir, ritter, nie bekantt
won dar nach über den zwölften tag.
min mütt noch ye jomers pflag
untz her an disse stunde
daz ich miner fröden funde
an dir, held, han bekortt.>
hector manig süsses wortt
uss sinem munde flïssen.
den helm er balde gevie
und band in ab daz er gesach.
vil schier och von dem hopte brach
den sinnen do paris.
gott hett gelichen fliss
an ir baider forme geleitt.
ain kusse vil süsse, so man seitt,
von in baiden ergie.
hector der starke hie
dem jungen sicherlich verjechen
begunde daz er nie gesechen
hette so starken man.
er sprach:< kind so tugendsan,
wer min schwertt wol beliben
gantz, du hettest mich getriben
mitt gewaltt untz an daz mer,
mich tunktt funden han ain her.>
paris der junge antwurtt bott
er sprach:< den grimenklichen tod
geforchtt ich nie so hartte.
das uff dierre wartte
dir din waffen ie zerbrach,
daz was min haill und gemach.
und wer ain schlag von dir ze stund
beschechen, mir wer sterben kund.>
hector flechlichen bitten
begunde den jungen held mit sitten
durch aller götte wirde
daz er sin begirde
vollenden wöltte mit zuchtt.
der junge held mit genuchtt
sprach:< herre, mütt waz du wiltt!
ross, schwertt, helm, wappen, schiltt
daz sol dir, herre, sin beraitt.>
der starke ritter gemaitt
hector lachen began
mitt züchten do den jungen an: auf dem wege nach troja besiegen sie drei ritter.
< du soltt selb, fürste werd,
laitten schiltt unde schwertt,
won du sin ze aller frist
vil me denn ich wirdig bist
an fürstenlichen erren.
ich mütte daz du kerren
ze troye gerüchest in daz land.
min trüw sol des sin din pfand
daz ich dir bin mit trüwen by
und dich aller sorgen fry
vor aller menglich machen.
suss wil ich dich bewachen.>
der junge sprach:< so ker hin
war dines fryes hertzen sin
stande by dissen zitten,
dar lauss üns baide ritten!>
paris von dem rosse sass.
daz waffen daz er in daz grasz
hette da vor geschossen,
daz nam der unverdrossen
und stiess es an sin statt,
als in sin baldes ellend batt.
sus kertten sy baide
holtz, veld und hayde
wol uff vier raste.
sy sachen in dem gelaste
der vil lïchten
wer dörtt gegen in brunnen
drü wappen, als sy fürrin
von gantzer warhaitt möchten sin.
der gesichtte wunder nan
disse ritter lobe san.
paris der ellentriche sprach:
< nun ist min maistes ungemach
daz wir alle bayde
uff dieren wilden hayde
füren nicht won ain schwertt.
wer ünser ellentliche gertt,
so ist hie nicht won ain man.
brüder miltt und tugend san,
enpfach von mir daz waffen min,
daz brüderliche trüwe schin
dir werde untz uff mins todes zill!
von dir ich lenger nit enwil
der mügelichen bett enbern,
du soltt mich durch die sippe gewern.>
iemitten warend sy nachen
komen daz sy sachend
die vil vigentlichen schar.
der junge schoss dem alten dar
mitt miltem mütte sin schwertt:
daz empfieng der tegen werd
von im doch hartte kume.
den kampfe man nitt ensume
secht, sy wurden angerantt
von drin, den nie bekantt
ward miltte noch beschaidenhaitt.
hector vermessenklichen straitt,
er fügtt in do des jomers zinsz;
helme hertte als ain flinsz
wurden da gespaltten.
dem edlen wol gestalten
was uff der bössen schaden ger, die brüder kommen nach troja.
des ist gütt urkund wer.
den argen wüchs gross ungemach.
hector ainem ritter brach
uss der hande do sin schwertt,
daz er do dem fürsten werd
daz sin von stund an wider bott.
der brüder buwt für den tod
sinem trüwen brüder ward.
strittlich waz dü selbe vartt.
die faigen müsten geligen:
gott halff den rechten gesigen.
waz hulffe umb werbe?
gott alle die verderbe
die irem eben menschen laid
fügend durch ir uppekaitt!
alsus waffen gewan
der erren spiegel und dienst man
tugende und wirdekaitt.
die totten wurden hin gelaitt,
die valschen ayd gesellen.
gott müsse in schier vellen
wer dem andren umb daz sin
trage nytliche pin.
die zwen unversertten do
ilten dann und warend fro
daz in so wol gelungen waz.
alles gebirge astrolas
hetten sy do nitt genomen
gantzlichen für den fromen.
die herren do nitt vermitten
die rechten banne sy do ritten
gegen troye in daz riche.
manig wechssel rede mineklich
beschach von in do wider stritt,
hie mitt vertribend sy die zitt.
do sy begunden nachen,
daz sy baide sachend
throye, die veste gütt,
paris, der ritter wol gemütt,
fragtte sinen brüder mer
was gegny das da wer.
hector antwurtt züchtenklich:
< es ist ünsers vatters rich,
genemet ist es troye.> -
< owe des jomers poye!
hinnan so ward ich gesantt
zittlich in des kumers land.
daz tett dü üble mütter min.
ach wess zech mich dü küngin!>
hector aber mit züchten sprach:
< du lau dir alttes ungemach
suss nache nit ze hertzen
gon: gelichen schmertzen
wil ich mit dir gernne tragen.
wiltu richen pris bejagen,
so schwig, herr und brüder.
der ritterschafte müder
trestu völlenklichen.
lau din mütter riche
und dar zü den vatter varn,
ich allain wil bewarn
dich vor aller fraysse.
ich wil iemer waisse
mitt dir sin, ritter usserkorn.>
die zwen ritter hochgeborn
für throye komen uff den graben. hektor teilt hekuba mit, daß sein gefährte sein ausgesetzter bruder sei.
der vil wunneklichen knaben
ward von erste innen
dü altte küngine.
an ir sitten stünd vil nach
dü junkfrow casandra.
hector den fürsten sy do sach:
ir wiplich serre und ungemach
verschwand von der gesichtt.
mitt ogen sy do bliktt
an den vil minenklichen man
der mit irm barn ze huse kan.
do wüste nitt daz valsche wip
daz des jungen fürsten lipp
ierrem hertzen sunder hass
also nach gelegen was.
hectorn sy engegen schraitt
mitt ainer schönnen schare braitt.
fürsten, ritter, frowen
begunden alle schowen
den jungen wer er möchte sin.
ecuba dü küngein
den ritter sunder lougen
mitt wipplichen ougen
dike süssenkliche an sach,
ir mütt irs kindes da verjach.
sus wurden ingefürett
die herren und berürett
senftenklich von maniger hand.
dennochtt waz vil unbekantt
der küngin umb die fruchte
an der sy grosse unzuchtte
vor menigen zitten hett bejagtt,
als üns daz anegenge sagtt.
knappen warend da beraitt,
die mit grosser wirdekaitt
in baide ross enpfiengend.
mitt den frowen giengend
verwappnett die baide man.
hector man me war nan
denn des jungen brüder sin.
man kosse an innen gelichen schin
an mund, an nasse, an ougen:
des doch in hertzen tögen
dü küngin gütt war genan.
uff dem salle fragen began
hector dü küngein
wer der junge möchtte sin.
er tett ir in kurtzer stund
des ritters geschlächte kund
und sprach:< frow, es ist der
den du mit falscher ger
versantost do er ward geborn.
mich hett der ritter usser korn
brachtt mitt stritt in sölich nott
daz mir on den grimen tod
niemer me so we geschicht.
frow, sume dich des nicht
und kome zu sinen hulden,
won du in schweren schulden
gegen im bist und der vatter min!>
dü frödelosse küngin
aber fragen da began
wie sin name were getan.
bayde hende sy do wand
und tratt da sy den jungen vand. paris antwortet seinen eltern auf ihre bitten um verzeihung nicht.
sy erfür den namen sin.
wainen do dü küngin
grüssen do den jungen man
mitt wortten rüwenklich began.
er schwaig und antwurtt nichtt.
dü mütter uss jomers pflichtt
zü dem fürsten aber sprach:
< wie dunke ich, herre, dich so schwach
daz dich rede gegen mir beviltt
und du mir nitt antwurten wiltt?
nun gib mir rede, ritter gütt,
durch dinen kindischen mütt,
so bin ich doch din mütter!
sun und herre gütter,
habe ich gegen dir missevaren,
so soltu doch din zucht bewarn
und gegen mir der besser sin!
paris, lïber herre min,
ich waiss wol daz ich übel han
an diner jugende getan.>
der held ir kain antwurtt bott.
ir lïchte mund so rott
begunde serr enpferwen sich.
sy sprach:< fürste tugenlich,
demüttige dinen lib
und tü es durch alle werde wip
noch hütt, des ich frage dich,
daz du des beschaidest mich!>
do schwaig der unverzagtte man.
von throye dü küngin lobesan
sich uff iere bare knye
ze der erden für den jungen lie.
sy sprach:< geblümpter paris,
begange loblichen priss,
sprich zü mir ainigs wortt!
gedenk daz du ain über hortt
bist aller manlichen zuchtt!
lau mich von dir nitt, hoche frucht,
du gib mir antwurtt, blygentz ryss!>
da schwaig alles paris.
ecuba von dannen gie,
won sy do claine vervie
was sy flechen kunde.
an der selben stunde
pryamus der künge hie
für den jungen do gie.
er grützte in wunnenklich.
der miltte ellentrich
kainer antwurtt woltte pflegen.
der müste sich och bewegen
gegen im rede: er schïd dan.
hector sinen brüder nan
und schüff im rylich gemach.
morgens do der tag uff brach, die brüder verlassen wieder troja und kämpfen mit zwei riesen.
do schieden aber da von dan
die zwen fürsten lobe san.
erst hortte man die clauren
so marterlich gebaren
umb ir minekliche fruchtt,
und och ir selbs unzuchtt
sach man die rainen by den tagen
hartte jemerlichen clagen.
die baide fürsten schieden hin:
gegen krïchen ir sin
an ain gebirge, daz was hoch
und sich gen den lüften zoch.
da wurden sy an sichtig
ain burg der sy vergichtig
wurden do baide
daz sy uff ougen waide
schönner husse nie gesechen
hetten. des ward da vergechen.
doch hette der wirtt ainen mütt
der ritters namen nit gar gütt
was, als man noch seitt für war.
zwen ryssen er offenbar
spiste uff menges heldes leben.
frow selde müste hie geben
dissen fürsten baiden haill
und gelückes vollen taill!
das selbe land beschlossen waz
da melopar gemüttig sasz
allen werden rittern.
ich waiss daz man nie bittern
argen ungetrüwen man
dorfte by den tagen an
werlichen beschowen.
megtten, rainen frowen
waz er wider zeme.
wenn im in die reme
ain edler gast käm geritten,
die zwen tüffel mit unsitten
wurden für daz husse verlan.
es werend wib oder man one wan,
sy kemen gegangen oder geritten,
mitt inn ward uff den tod gestritten:
daz frumptte der wirtt malopar.
dü frye unverzagtte schar
ab der veste ersechen ward.
maroltt und barfartt
wurdentt für daz husse verlon
da die fürsten tugend son
mitt vil manlichen sitten
gegen der gütten veste ritten.
maroltt und sin brüder
der unzuchtte müder
trügend do bayde.
uff der witten hayde
luffend do die zwen an
die tugend kempfer lobe san. die riesen werden besiegt.
war umb trügend sy den nyd
die niemer mütt willigen stritt
gaben dekainem künne?
malopar, din wunne
müss hie haben ende!
gott, one misse wende
du füg im alles hertze laid
wer onne schuld dem andren traitt
durch sinen argen willen hass!
miltter gott, du füge das
dem bössen misse linge
ze allen tädinge
und waz er iemer welle an
griffen gegen dem fromen man!
daz bitte ich, lïber herre, dich.
...
maroltt und hector,
die baide schüffen daz enbor
in dem wald manig schlag erhall.
troschel, lerch und nachtegall
und der rain gallander,
ain vogel und der ander
ires gesanges schwigend alle,
die er mitt luttem schalle
loblichen sungen,
do suss ze samen trungen
die vier kempffer unverzagtt.
maroltt der zage ward gejagtt
da von des werden fürsten hand.
hector, der schnelle wigand,
zertrantt im helm und gebel.
daz ain blütt varwer nebell
sins endes vor sinen ougen ward.
hörtt wie der starke barvartt
und paris, der junge man,
ir kampffe och hüben an,
daz man gern mochte han
geschowett uff der wilden ban.
ab der hochen burge
( so in daz laster wurge!)
sach der wirtt dissen stritt.
der siner knappen an der zitt
was da ainer gelegen.
malopar begunde pflegen
sender rüwe und jomers vil.
me ich von stritt üch sagen wil
wie baravartt sin ende och koss,
der vallantz rysse gross.
von ainem schlage daz geschach:
ziclobes daz waffen brach
im by dem hertzen in den lib.
ein gefürsames wib
were ze der selben stunde
gesessen in der wunde.
der vil ungefüge sprach:
< trurens daz ich dich ie gesach
und minen herren malapar,
des wird ich tumber hie gewar.>
paris mit fryer tatt carpius erzählt die untaten des malopar.
sprach:< schwig, gesell, es wirtt gütt rautt.>
e daz der fürste sprach daz wortt,
den ryssen des todes mortt
begunde balde strecken.
die usserwelten recken
dar über ir raisse nit vermiten.
gegen der veste sy da ritten
baide untz an daz bürge tor.
da funden sy ain ritter vor,
der waz carpus genantt,
der tett in senften grüss bekantt
an gantzlichen trüwen.
das dorfte in da nitt rüwen,
won es dem selben edeln man
sid ze grossem haille kam.
der zierliche ritter sprach:
< nun ist min truren worden schwach
das ich da her gar mangü jar
baide still und offenbar
von der vorchte han getragen
die ir fürsten hand erschlagen.
es ist uff achtzechen jar,
gvangen>, sprach der ritter clar,
< hie ze trimas bin gesin.
daz merkend, lïber herre min:
dieplich mir die zwen man
aine burg gewunnen an.
molapar der ungetrüwe
anne aller schlachte rüwe
schlüg mir zwen sünne tod.
daz was mir ain grosse nott,
won ich daz mit den ogen sach.
dennocht beschwerd und ungemach
giengen mich, ir herren, baide an
als ainen kumerhaften man.
sy nomen mir min raines wib
und ain tochter, der ir lip
waz wol gestaltt ze ainer magt.
waz man an frowen behagtt,
des hette dü raine iren tail.
in züchten hübsch unde gaill
ward sy ze allen stunden
by ir genossen funden.
die bayde in grossem nackentt tagen
hie sind, daz müss ich iemer clagen.
min schönne burg ward verbrantt,
dar zü ain herliches land.>
hector, der ritter unverzagtt,
sprach:< min hand müss die magtt
rechen und daz werde wib.
ich weiss daz mich mins brüder lib
lautt an kainer arbaitt.>
carpius, der held gemaitt
sprach:< herren gütt, daz sach ich wol,
do ir des grimen todes tol
den ryssen gabend und getwang, malopar und seine genossen werden getötet.
daz sin liechtes waffen trang
durch den ryssen barvartt.
dar umbe ich dem ritter zartt
wil iemer richer manhaitt jechen
für alle die ich noch han gesechen.>
die hochgebornen jungen
in die vesty trungend.
doch hette sy carpyus der held
so lange vor der burg entweltt
untz daz der wirtt vermessen
was über tisch gesessen.
der edel ritter nitt enlie,
bayde ross er in enpfie.
ze füsse sy yltten in den sall
da der wirtt über all
sass mit sinem gesinde.
die fürsten geschwinde
begunden grüssen offenbar
den suren wirtt molapar.
ze dem grüsse schwaig er still.
es was nitt sin will
daz sy verwapnett also gar
komen ze tische dar.
als wir für war daz hören jechen,
er hette sy haltt bloss gesechen.
paris sprach:< ir herren,
die minnren mitt den meren
sitzend still, daz ist min ratt!
wer der üwern uff statt,
der lib müss zollen zware.>
hector der claure
schüff dem wirtt uff der vartt
daz er des hoptes kürtzer ward.
des wirtes ingesinde
woltte sich geschwinde
do ze wer setzen.
die begonde aber letzen
paris mit dem schwertte.
wer ungemaches gertte,
der torfte, für war wissen daz,
niennan keren für bas.
der rede da gelobett:
fünff und sechtzigg hobett
wurdentt geströwett über all
für den tisch in den sal.
des ward in sinen hartte fro
carpius der gevangen do.
orpfala, dü mengen tag
rüwiges hertzen pflag,
daz was des werden ritters wib.
wir nemen och der megtte lib,
dü hiess carmelie.
dü künsche wandels frye
was och sorgen worden
onne. ritters orden
völlenklich erhöchett ward,
dü ungezemen hoffartt
der vaigen waz geströwett nider.
fröde waz da worden wider
dem ungemütten carpeus, auch malopars kämmerer wird erschlagen.
den man one fröde sus
hette menig jar bekantt.
ze tische da sassen ze hand
die zwen hochen helden gütt.
paris, der fürst wol gemütt,
den vil tugend haften man
in züchten fragen do began
umb sin minekliches wip
und wo och sinner tochter lip
weren, daz sy in den sal
kemen, da der todes val
iren vigenden waz geschechen.
carpius in do verjechen
begonde daz sy nache by
in werend claider also fry
das sy vor schame nitt mochten gar
komen zü der fürsten schar.
hector lenger nit enbeitt,
von dem tische er do schreitt
zü ainer kemonatten,
hartte wol beratten
von vil richem gewande
gar vil manger hande,
als es frowen unde man
wol ze tragende gezan,
der geladen balde ward.
des wirttes kamrer uff der vartt
begegnen im do began.
er sprach:< dieb fraisan,
du müst mir vil tratte sagen
wer dich her hab getragen.>
im waz do ze der selben stund
sins herren tod nit worden kund.
er waz mitt valken uss gewessen
den tag, als wir es hören lessen.
er rïff< wa nun maroltt
und barvartt, den ich ye hold
von vil gantzen trüwen was,
wesantt helffe nitt ze lass!
wurde üch malupar ie liep,
so helffend vachen dissen dieb!>
das wortt dem jungen fürsten wag:
onne schwertt er ainen schlag
gab dem kamerere,
daz er des todes schwere
müste kïssen der vartt.
< alsus sol din barufartt>
sprach er,< ze helffe komen dir.>
das hoptt er nach sins hertzen gir
im mitt kreften abe schwang.
daz waz ain engstlicher gang.
er zukett es mitt dem hare,
in zorne er es zware
trüg in den wunneklichen sal.
sich hüb schimpffen unde schall.
paris sprach:< herre brüder min, über das verhältnis der frau zum mann.
wa viengtu dis hünelin?>
die schonnen frowen über all
wurden gefürett in den sal.
an rainen wiben litt bejag.
wol dem der erwerben mag
iren grüss und ir hübschhaitt!
für war sye im daz gesaitt:
der ward ye sällig geborn
wem ain wib rain usser korn
in stätty sol wessen by,
dü tütt in aller sorgen fry.
wenne in tröstett ir rotter mund,
were er siech, er wurd gesund.
dar an gedachtt och paris,
der allen manlichen fliss
anne heylennen leitte,
dü in mitt stättekeitte
verstrikett in süsser mine band;
daz noch menigen ist unbekanntt
der nitt won laster füre pfligtt
und aller tugend sich bewigtt.
( des waz do nitt by den tagen:
wer durch frowen pris bejagen
kunde uff rechte stättekeitt,
der waz hübsch und gemeitt.)
es litt an wiben och ein tail,
die ze loss und ze gaill
sind mitt also linsen tritten.
denochtt hand wib ainen sitten:
hatt ir aine ainen man
und sichtt ainen andren an,
der ir bas gevellet,
sy weltte sich gesellen
zü im willenklichen an.
daz ist den erran missetan.
also sölich küller mütt
ward nie rainen wiben gütt.
waz hulffe daz ich sunder scheid
hübscher wibe wirdekeitt
mitt minen wortten under
tätt? es sol billich munder
werden wa ich tümer man
es iemer vollebringen kan.
orphala du raine
und ir kind gemaine
wurdentt uff ir ingesindes sal
da er gezierett über all.
waz in laides ye geschechen,
...
...
orphala im mit trüwen sprach,
da sy by den fürsten sass:
< ich wil den bitten sunder hasz
der üns lïsse alle, paris und hector reiten weiter.
das üwer haill mit schalle
müsse lenger erren pflegen.
gott der lausse under wegen
beliben waz üch schade sy!
won ir hand mich sorgen fry
geton, herren baide.
war ir holtz oder hayde
fürbas me beginnent varn,
da müsse üch gottes craft bewarn.>
hector sprach:< trutt sellig wib,
üwer tugendhafter lip
gütter dinge wirdig ist.
gernne ich ze aller frist
wil uffen wibes wirdekaitt.
frow raine, gütt, gemaitt,
mugend ir hie ergetzett sin,
erren riche frowe min,
waz üch arges ist geschechen!>
sy sprach:< des wil ich üch verjechen.
zwen sünne ich verloss:
were dü burg noch also gross
mitt lïchtem über laden,
daz gäbe ich alles für den schaden
den ich an miner fruchte nan.
anders werend es worden man,
ane gütte innen nitt me gelich.>
hector sprach:< frow mineklich,
habtt üch bürge unde land!>
den man da in fröden vand,
daz was der ritter carpus,
dem nach aventüre sus
ere und wirdekaitt
da ze trunanz ward beraitt.
des was wirdig sin lip
und sin raine süsses wip
und ir baider barn, dü magtt,
von der man üns vil tugend sagtt.
trunans ain veste waz,
als üns für war der wise las,
waz bürge menschen ougen
gesachen sunder lougen,
den hette sy wol gelichen schin.
werlich genüg on alle pin
was huss, velss und zwingol
kaisserlich erlüchtett wol.
des andren morgens mit sitten
von der herberge ritten
die gebrüder bayde,
dü lichten ougen waide
was des tages wunneklich,
die baide ritter lobelich.
den ward aber in kurtzer stund
seltzen aventüre kund der kampf mit dem wurm gamol.
von ainem wurme fraissan.
der hatte dry stark man
getriben in ain staine wand.
do dis paris enpfand,
ey denn es hortte hector
die jemerlichen stime enbor
diessen durch daz gevilde,
daz wunder duchte sy wilde.
< brüder min,> der eltter sprach,
< jemerliches ungemach
ist mir gar in kurtzer stund
in dem walde worden kund.
me denn ains menschen stime
höre ich mitt grossem grime
ergelsten in dem vorste witt.>
der junge sprach:< an diere zitt
söllen wir der raisse nit ensparn,
eygenlich dü mere ervaren,
waz es müge betütten,
obe daz geschray von lütten
sye oder von tierran.>
alsus die vil zierren
do der fraisse nitt vermiten,
zü dem geschray sy da ritten.
in vil kurtzen stunden
die tugenlichen funden
den wilden wurm vor dem hol.
die armen gar jomers vol
warend da inne.
hector mitt sinne
vand ain sper in dem tan,
geädertt wol als es gezan
ze fürend ainem helden werd.
der fürste rich tuste gertt
uff den wurme an der zitt.
durch sin ellend trüg er nyd
dem übeln vallande.
gott im die krefte santte
daz er durch den vigend stach
in den velssen, daz gar zerbrach
dü lange glevye.
der edel wandels frye
von dem stiche fraysam
ab dem rosse ze der erden kam.
der wilde do ze der selben stund,
wie er doch sere were wund,
hieltt sich doch uff den werden
e daz er ab der erden
sich ze were gerichte,
und lag uff im die schlichtte.
der junge sprach:< nun ist helffe zitt.>
aine tïffen witt
frumpte er dem wurm toren
entzwischend die orren
mer denn dryer ellen lang.
da mitt er den vigen twang erzählung der befreiten ritter.
daz er den wunder künnen man
uss den clawen müste lan.
mitt fröden er erlössett ward.
die in dem tieffen hol verspartt
lagend laider one craft,
die frowten sich der ritterschaft,
die in gott hett ze trost gesantt.
daz ir fraisse waz zertrantt,
des ward lob on allen spott
geseitt dem vil hochen gott.
der fürste paris began
die dry sorgsamen man
fragen do der merre
wie es so kumen were
daz sy der wurm gamol
in daz jemerliche hol
mitt sinen creften hette bracht.
antwurtt ward da gedachtt
dem edlen gottes ritter.
mitt grossem jomer bitter
der aine uss den drigen sprach:
< ünser michel ungemach
sol üch, herr, werden schin.
ünser vatter, der och pin
von dem grossen wurme laid,
ain küng waz er vil gemaitt,
gehaissen orpheus.
dis waldes herre suss
soltt er billich wessen.
wissend daz er wol genessen
vor allen helden möchte!
doch siner tugend nit tochte
daz er rittern gebe stritt,
den wilden würmen trüg er nyd.
fürste, ich üch nit lïgen mag:
er schlüg der wurme uff ain tag
dry mitt sin aines hande.
do im erst rüwe ward erkande
nach der grimen arbaitt,
minner mütter gemaitt
in ir schosse er verschied.
alsus sin ende gertt.
von colone dü küngein
müss umb ir amys trurig sin.
durch aventür, fürsten bald,
waren wir komen in den wald.
uff den wurme wir gachen
woltten. do er üns nachen
begunde, daz ich üch sagen sol,
wir endrunnen in daz hol.
doch trag ich hie ain schwertt
da mit ain iettlich ritter werd
sich bilich wurme solte wern,
vor tieren und rissen neren.>
der eltter under in
sprach:< genade, here min!
sid daz üwer manhaitt
üns hatt erlöst uss arbaitt, die brüder töten die ganze drachenbrut.
so enpfachend hie uss miner hand
daz schwertt! min trüw ist pfand:
schlacht es, turlicher held,
uff velssen, muren, war ir weltt,
daz müss von ain ander gon.
min vil zaghafter won
machett daz ich sunder tol
so richer schwertt nütt füren sol.
min hertz an manhaitt ist erlamtt:
ich sol nüt üben schilttes amptt.>
hector frölich enpfie
daz vil riche waffen hie
von dem kindisschen man.
er sach wa gestrichen kam
dü vil übel würmin.
ir ruge manger hande schin
von stachel starken schüpplen gab.
hector, der tugend ain laid stab,
hüb sich frölichen dar
da er der wurmin ward gewar.
mitt dem schwertt wunne sam,
daz im da gab der junge man,
der erste schlag all do gertt:
dem wurme hector verschrïtt
das hoptt enzway enmitten.
und söltt er han gestritten
mitt dem waffen daz er dar
brachtt, er wer sin gewar
uff ander angst worden.
waren ritters orden
könde er wol waltten,
dar umb waz behaltten
waz im ze erren geschach.
milter hertzen nie gesach
dekainer schlachte künne.
erre unde wunne,
rüm und alle sällekaitt
waz im umb sin tugend brait.
baidentthalb von dannen do
schiedentt sy frölich unde fro.
die drye wider ze husse ritten.
paris und hector nit vermiten
ir yllen were durch den tan.
dü strausse trüg die zwen man
für ain holl on allen hass
da der würme geniste was.
das gelstern ward do ze stund
den wolgemütten helden kund.
ir vartt waz daz sy sechen an
die jungen wurme egesan.
paris der werde
erbaitztte zü der erde.
in daz loch er do gie.
der würme er ainen nit enlye
mitt sinem schwertt genessen,
sy müsten alle des todes wessen.
nun ylten sy do bayde
dannen über ain haide,
dü waz wol süben raste braitt, die brüder kommen ins reich agamemnons.
dü barbarye daz land gemaitt
schied und och daz kaysser tüm
von krïchen da manlichen rüm
paris dicke hett bejagtt.
die gebrüder unverzagtt
dem rich begunden nachen,
das sy achanyss sachend,
des vil richen kayssers sal.
erst hübe sich frödenricher schall.
hector fragen began
sinen brüder den jungen man
we dü veste were genantt.
schier waz im daz bekantt
worden. der junge aber sprach:
< herr und held, min trurren schwach
ist vil dicke da worden.
ritterlichen orden
han ich do oft bewertt.
nieman hat mich ervertt
an dehainer trugenlichen tatt.
min lib es hie begangen hatt
daz man mir sprichtt nütt won wol.>
hector sprach:< ich daz sol
innen danken, so ich beste mag,
sid ir libe der tugend pflag.>
pydroll von aventüre waz
uff die hayde on allen hass
in des kayssers bottschaft komen.
daz im gar ze grossem fromen
kam, do er sy baide ersach.
< nun ist min sendes ungemach
zerdrennett,> sprach der garzun.
< in daz riche ze rymün
soltt ich nach ain kempffer sin.
nun han ich dem herren min
paris mit minen ogen
ersechen sunder logen
und och, wen ich, den brüder sin,
der im da so gelichen schin
fürett an sins schilttes rantt.
und ist der komen in daz land,
so ist mins herren arebaitt
und all sin kumer hin gelaitt.>
der garzun biderb und gütt
ward frölich und wol gemütt
do er der fürsten ward gewar.
schnellenklichen yltt er dar
do er der herren waz gewar,
rich und liechtt gevar,
worden. semftenklichen hie
baide fürsten er enpfie.
mitt den erwelten helden zartt pidroll meldet die ankunft der brüder.
tett der knabe die wider vartt.
in kurtzer stunde die clauren
so nache komen warend
under die burg in den hag.
pidroll geschwinder vertte pflag
für den kaisser in den sal
da die ritter über all
sassen by den frowen.
da lïss sich schowen.
agemonnen zornnenklichen sprach:
< sag an, du wicht an erren schwach,
ist dir die bottschaft dar ich
durch minen kumer sante dich
...
...>
pidras sprach:< üwer mund
tütt mir schier lobe kund.>
der kaysser sprach:< als wie?> -
< enpfachend nüwe fröde hie:
von throye der junge wigand
ist her komen in daz land,
mitt im ain tegen usserweltt.
der selbe kurliche held
trett im wappen gelich:
mich bedunkett sicherlich,
er mag vil wol sin brüder sin.>
der kaisser und dü kaisserin,
altte mitt den jungen,
von fröden uff sprungen.
sy begunden alle do
fragen und warend fro
wa die fürsten möchten sin.
der edel garzun tett in schin
daz man sy an der stunde
in dem hage funde.
dar ilde alles daz da was,
sinner zuchte nit vergass.
iere klaider warend rich.
menig purper wunneklich
ward gespraittett über all
durch die burg in den sal
ze dienste da den gesten.
sy warend och wol die besten
von ritterschaft by den tagen,
wie wir noch hörend sagen
der geschrift urkund von in zwain.
des lïchtes nie beschain
zwen, so von ainem samen gütt
ie so gar gelich gemütt.
von der burge sich do
lïssen miltten scharen so
der ritter und der frowen.
ze vordrest man do schowen
mochte des edlen kaissers lib
und sin minekliches wib,
dar zü ir baider kind, die magtt.
waz man von creature sagtt,
der vand man nieman ir gelich.
über alle syrennen sicherlich
gab sy glantzenden gelast. empfang der brüder.
an tugenden ir dar zü nitt brast.
agemennon, der lande vogtt,
herlichen kam gezogtt
mitt siner trüttin schonne,
der wirdekliche cronne
ze tragende all da gezan.
ainen blyand trüg sy an,
dar under ain wol geschnitten klaid
von cyclatte, so man saitt,
wiss gefärwett nach dem schwan.
heleyna da des selben an
trüg ain minekliches claid
andre farwe, so man saitt,
denn ir zartten mütter was.
das bezaichnett one hass
ir mineklicher magtüm,
ir erre und ir vil werder rüm
an wiplicher gebarre.
uff ir gold farwem harre
lag ain minekliches band,
dar ob ain cronne ward erkantt
von menger hande gestaine.
ze arabye daz raine
geschmide gewurkett ward
daz dü junge magett zartt
trüg uff ierem hoptte hie,
da sie gegen den gesten gie.
geliche farwe da erschain
an den gebrüdern zwain.
entwedrer mochtt wol bekantt
vor dem andren sin ze hand.
suss schain gelich garwe
ir minenkliche farwe.
die ritter baide wurden dan
gelaittett gegen burge ban
uff dü hochen veste.
nie wirdenklicher geste
wurden da gegrützett.
es ward über süssett
waz ir dewederr arbaitt
von suren vigenden ie erleid.
waz gütter handlunge ye
dewedrem fürsten ergie,
dristund, als daz büch verjach,
ward nun senfter ir gemach.
agmonnen nitt enlie,
sinen garzun er hie
gab sölich botten brott
daz er untz uff sinen tod
loffens nitt endorfte pflegen.
nun söllen wir nitt under wegen
laussen war umb uff die vartt
der knappe gesendett ward
nach ainem nott vesten man.
ain risse, hiess cricogelan,
waz in daz riche gevarn.
nieman könde daz bewarn.
er sprach dem kaysser an den lip
umb sin tochter und sin wib:
das was doch michel ungefüg.
do hector, der ritter clüg,
vernam des wunders mere,
er sprach:< lond üwer schwere!
ich tün die kaisserinen rich
aller sorgen werlich
ledig und üwer fruchtt die magtt. hektors kampf mit critogolan.
won wurde dem faigen daz betagtt
daz er sy baide sin strausse
brechte, daz wer unmasse;
so wer ritters orden
gar ze nichte worden.
die trüw ich allen edlen sol
und den von den ich lebens zol
han und ouch da by ritterschaft.
ich wil mitt werlicher craft
schaffen daz er sigeloss
vor mir geleitt und erren bloss,
ist daz mir gott der selden gan
daz ich in wirde sichtig an.>
der rede ward der kaysser frow.
sin altte gemütte im do
von der rede erlüchtett ward.
florande, dü wirttin zartt,
ward do an den stunden
in grossen fröden funden.
ir aller wunne dü ward gross,
dienstes nieman da verdross.
dar nach an dem andren tag
nach des richen büches sag
kam gegangen balde
dörtt her uss dem walde
verwapnett critogelan.
so gelantz geschmide trüg er an
daz es da besunder
die ritter alle wunder
nam, die in da sachen
dörtt uss dem walde gachen.
des grossen mütt waz grime:
mitt ainer lutten stime
begunde er rüffen über all
daz dü burg und der sal
erbidmen do begunde.
an der selben stunde
was ze velde beraitt
hector, der herre gemaitt.
paris der fürste woltte,
als er do billich soltte,
sins brüders kampf an sechen.
were im ze vallen geschechen,
so were der fürst an der zitt
da gekerett in den stritt,
des doch lützell nott geschach.
hector zü den frowen sprach:
< wol dan! ir müssen alle sechen
waz üns hie args müg geschechen.>
die rainen kertten an den ring
da der edel jungeling
soltte ze kampffe tretten.
paris, der fürst ussergetten,
under wand der frowen sich.
der edell und der ellenttrich
mitt unverzagttem mütte tratt
zü dem ringe an die statt
da ir baider stritt geschach.
critogoalan der küne sprach:
< du kemtte so wol nie mer.
kampffes nott unde ser
wil ich im all hie beschern hektor erschlägt critogolan.
wer mir die frowen wil erwern.>
hector in den ringe gie
für den starken ryssen hie
und fragett in der merre
welhe im da werre
dü lïber under den zwain,
daz er des balde wurde in ain.
mitt zorn der ungehüre sprach:
< dar zü ist üwer lib ze schwach
daz ich üch hie welle sagen
welhe mir hie möge behagen
ze wib und ze trüttin.
mitt gewaltt ich sy hin
wil über die hayde bringen.>
er begunde tringen
gegen paris und den frowen.
do daz begunde schowen
der wunnekliche hector,
er was im des gewaltes vor
mitt ainem schlage egesan,
den er dem ungefügen man
fromte uff sinen stachell hütt,
daz im daz wallende blütt
trang uss ze mund und ze orn.
er sprach:< dir tümen toren
gezimett nitt daz din lib
iemer verderb so zartte wib.
wer dir dis mortt vertrüge,
der schur in billich schlüge.>
critogolan mit fraisse ward
gemügett. gar mitt schwinder vartt
kertte er den kampfes richen man
mitt allen sinen kreften an
mitt ainem kolben den er trüg.
vermessenklichen er den schlüg
uff den tugend haften ritter.
da wider ward sin ende bitter
von dem helden uss troger land.
den frowen ward da fröd erkant.
ein schlag mit kreften müss ergon,
des da vil grossen schaden gewan
critogolan der hayden.
owe der vil layden
nott und da by arbeitt,
dü dem künnen ward bereitt!
so ir baider stritt ergie.
die frowen sachen alle hie
des rissen hoptt unde heln
geströwett nider uff den meln
werden von dem gaste,
der in erren laste
wirdenklichen ward erzogen.
der sich mit dem tod geschmogen
hette, daz waz cricoglan.
er müste da ze krïchen
des kayssers tochter und sin wib.
er ist vor gott ain schnöder lib
der uff der andren erre das siegesfest.
stellett also serre,
wie er im die gewinne
anne mitt sinem sinne.
sölte gott daz vertragen
die lengy, so weltt ich verzagen
an siner hochen milttekaitt.
gott, du gib dem selben layd
der durch sinen über mütt
also lasterlichen tütt
als der rysse sunder wan
wölte an dem kaysser han getan!
alle die dissen stritt
sachen an der selben zitt
von des fürsten hende,
gar one misse wende
butten sy ze dienste sich
gar besunder sicherlich
dem edlen kempffer alle
mitt gemainem schalle.
hector, der ritter zartt,
von dannen gelaittett ward.
mägtte raine mit den frowen
durch lügen unde schowen
wonten im do gernne by.
den hochen werden fürsten fry
fürtte dü menge über all
uff daz husse in den sal.
sy warend all in züchten fro
do in sus selleklichen do
waz da ze lande wider farn.
die vor fröde waren arm,
die vand man da an wunne rich.
in dem palast löbelich
hüb sich von fröden menig spill.
rotten, harpffen man da vil
und da by süsses gigen sach.
aller erst müste ungemach
entwichen da geschwinde
von dem ingesinde.
allü dü massnie do
ward von waren schulden fro.
es ward nie jomer so gelich
vertriben mit fröden sicherlich
als da ward verwischett.
dü nüwe fröd erfrischett
sich selber, daz balde hin gelaitt
wirtt altes jamers underschaid.
jovis und saturnus
baide do dem kaysser sus
die lïbste götte warend.
agmenon den clauren
sach man in lob sprechen
und erre daz sy den frechen
hetten gelaitt uff daz land.
opffers gar vil bekantt
den hoch gelopten götten ward.
der fryen krïchen zartt
loptte sunder allen spott
sinnen hochen stritt gott,
des hocher name marss was.
er wande sunder allen hass
daz er den sigg stätte
von den götten hette. ein fremder ritter kommt.
nen, es tett der in geschüff,
der erhortt dike ir rüff,
wie sy doch by den jaren
ungetoffett warend
und wie uff haynische pflicht
were irs hertzen zü versichtt.
an ainem tage daz geschach:
heylena du gütte sach
ab ires vatter zinne.
ains ritters do inne
ward dü süsse raine fruchtt.
ir wiplich mütt, erre und zucht
sy wiste unde lertte
daz sy von dannen kertte
da sy paris den fürsten vand
und sinen brüder, dem erkantt
waz erre und sälekaitt.
sy zwen hetten sich gelaitt
über ain laden in kurtzwilles spill.
ich aber doch nitt sagen wil
da von waz spils es mechte sin.
do daz erwelte megetin
ingieng, die zwen jungen
gemainlich uff do sprungen.
sy sprach:< fürsten usserweltt,
für die burg ist ain held
verwappnett wunneklich gevarn.
mich tunktt daz der selbe barn
sy manhaitt gestekett vol.
es zimptt üwern erren wol
daz ir warten wer er wesen
müge.> die herren usserlessen
iltten mitt der süssen dan.
dü magt raine und lobesan
sy sa fürtte an die zinnen,
da die fürsten innen
wurdentt des heldes unverzagtt,
der vor dem gevilde raitt.
sy wurden sin schier sichtig
und doch gar unvergichtig
ob er in an kainer stund
vor ie were worden kund.
paris, der junge man,
fürtt ain riches claide an.
daz ritten er do nitt vermaid
uff der wilden hayde braitt.
rilich salvieren do ze stund
ward dem frömden gaste kund.
< wilkomen, herre, her,>
sprach der von troye,< üwer ger
grüsses sy gerüchett!
ist daz ir anders süchet,
daz sol man üch nitt versagen:
ir sind her komen als ir bejagen
wellen allhie ritter schaft
mitt vil manlicher craft.>
der gaste ze der selben stund
antwurtt, als er wol kund.
er sprach:< herr, sagend an:
sind ir des kayssers dienst man,
so tünd im und der kaysserin der ritter kündet agamemnon krieg von nerox und moabigal an.
vil schier kund, in wachssett pin,
ist daz sy es nitt under stand.
durch üwer zuchtt nitt enland
die rede, als ichs beschaide
mitt wortten uff der hayde!
daz tünd, ritter, in kurtzer stund
agmonnen dem kaysser kund!
min herr hatt mich uss gesantt,
nerorx, der küng witt erkantt,
der vogtt ist über samari.
dem wil mitt trüwen wesen by
von saba marpigigal.
die zwen sprechend über all
den kaysser an umb daz rich,
daz daz von alter bilich
sy baide sölle hören an.>
daz bott der ritter tugendsan
paris den fürsten an der stund:
< dem kaisser da machett kund,
mich hatt gesantt uff disse wal
nerox und moabigal.
selb bin ich sigris genantt
und tün die bottschaft erkantt
durch bayde herren in dis rich.
wüssend, tegen ellentlich,
daz dem fürsten üm daz land
sölich kumer wirtt erkantt
den er mitt scharppffen schwerttes schlegen
ze velde müss wider legen.>
alsus der ritter urlob nam.
sin ross daz trüg in durch den tan.
der junge held geblümett,
gefinett und gerümett,
tett die frömden bottschaft,
die im der ritter mitt craft
saitte, do dem kaysser kund
gar in vil kurtzer stund.
agemenön der held
und alle der hoffe usserweltt
wurden unfrow der mere.
do hector der gewer
ir aller truren vernam,
mitt heldes mütte er began
in allen aber geben trost
und sprach, sy wurden wol erlost.
< gerüchend ir es, fürsten gütt,
ich han des willen unde mütt
daz ich wil kerren in daz land
der die üch wider sagett hand,
und da och widersagung tun.
ich wil kurtzlichen rün
bejagen oder sterben.
nyeman mag verderben
zwayer töde, daz waiss ich.
durch alle frowen mineklich
und durch den kaysser sunder won
wil ich disse raysse beston.>
der herre lenger nit enbeitt,
spangen, halsper sunder schaid
dar in er ward gebryssen. hektors abenteuer mit den zwergen.
wer mich des wil bewisen
daz ie ward also kurlich man,
den geloben ich nit han
noch niemer gewinne,
mich trïgend die sine,
daz doch kume mag ergon.
der edel ritter uff den plon
des veldes balde geritten ward.
alsus tett er die hin vartt.
teke und wappen klaid
ward im kostbar uff gelaitt.
gepflantzett und gezierett,
rilichen gevierett
er alles von dannen schied.
erst merkentt wie sin vartt gertt.
...
uff ain hoch gebirge er kam
in ainen diken tann,
da sach der herre wunder an
zway wilde getwerge
hetten uff dem hochen berg
gefürett daz aller schönste wib
dü ie wiplichen lipp
soltte da gewinnen.
er sach wa mit unsinen
bayde getwerg sy schlügend.
mitt gaisslen die sy trügend,
trosten sy der schönnen vel.
dar zü kam er geritten snel
ane allen tugenden waz.
bayde sine ougen nasz
wurden der angesichte.
hector die richte
gegen in vermessenlichen raitt,
im waz der schönnen kumer laid.
< sagend mir, ir vaigen, schiere,>
sprach der claure, ziere,
< wer gitt üch dissen valschen rautt
daz ir mitt grosser misse tatt
hie übend üwer unzuchtt
an der mineklichen fruchtt?
da lond üwer verücht leben!>
sy lïssen, da wurd gegeben
der rainen menig grimer stoss,
daz den fürsten ser verdross.
er baitzen der werde man
uff die haide do began.
den ainen der zierre
by dem hare schiere
ze der erde begunde vellen.
von sinem gesellen
im lützell helffe geschach.
hector ain birchen brach:
den selben er so serre schlüg.
sunder allen unfüg
der ander wolte sin von dan.
der fürste des war genan
und gab im straich daz daz blütt
den rugken hin ze talle wütt.
die cleinen an den stunden
rüffen begunden:
< nun hilff üns, herr waradach!
din hocher pris müss werden schwach, hektors kampf mit waradach.
der ie was an üns volkomen.
die helffe din gar claine vernomen
gegunnett üns vil armen.
wolte dich noch erbarmen
ünser michel hertze laid!>
der ritter sach wa gegen im raitt
ain gar fuchs rotter man.
daz blosse wib so tugend san
ilte zü irem kempfer dan.
hector, der unverzagtte man,
sich ir güttlich underwand.
daz ward dem rotten bekant
daz der milte tegen schnell
daz raine kriden wise vel
von sinem gewaltt fristen
wolt mit sinen listen.
der rotte valsche waradach
zü dem edeln ritter sprach:
< din tod nitt anders wesen mag.
ain wide beraitt uff dissen tag
...
sich, da müstu hangen an.
an werken du mich ierest,
dich selber du verwierest
jemerlich und ouch daz wip.
ir müssend baide sunder kip
hangen an ainer wide.
weder stunde noch fride
söltt ir dar umbe han.>
hector, der starke man,
sprach:< wir haben nicht verstoln,
dar umbe wir dissen kumer doln.
ich gib üch raut daz ze stund
der valschen rede üwer mund
gegen üns habe gewaltt.
ich wil die frucht wol gestaltt
sunder üwern dank ernern.
des mugend ir üch nit erwern.>
waradach mit fraise
sprach:< din uppige raise
mag dir komen hie ze schaden,
daz din lip wirtt über laden
gar mitt sender arebaitt.
waz ich nach stritte ie gestraitt,
mir an wirde nie misslang.
ich fürchtt bössen ussgang
din rede all hie gewinne.
pflegestu ritter sinne,
du begebest an der zitt
gegen mir kampf und stritt.>
mitt ainem kolben fraissan
der rotte loffen began
hector den wunder künnen an
uff dem gevilde in dem tan.
des sich der junge bott ze wer,
der aller kempffer ain herr
waz by siner zitt gewesen.
sterben oder genessen
wolte er durch daz süsse wib.
der vil unverzagtte lib
hette sin ross gebunden.
an den selben stunden
iltte er ze füss den rotten man
mitt vil grossen kreften an. die aus waradachs gewalt befreite pictorie erzählt ihr abenteuer.
der ungetrüwe müding
begunde alle sine ding
richten all da ze stund
wie er machte ungesund
den gütten ritter und den held.
des rotten kraft gar usserweltt
vor vil dike waz gewesen.
der troyner gar usser lessen
boge sich under den schiltt,
des suren kolben in beviltt.
uff zuktte hoch enbor
sin schwertt der fürste hector.
mitt ainem schlag fraisan
er den fuchs varwen man
by der achsslen er rïtt,
arm und schultren er im schied
von dem libe onne meil,
dar zü des hoptz besser teill.
suss belaib der rotte.
hector vil genotte
der getwerge war nam,
nachus und arpfenan,
den der ritter sunder wank
baide höpter abe schwang.
erst der selden berre
dü schonnen fragett mere
wie sy komen wer dar.
sy sprach:< herr, so nemen war!
ain ritter, min getrüwe amys,
der durch loblichen pris
dick daz beste hett geton,
genemett waz er tervian.
herre, daz fügtte sich
daz wir von husse sicherlich
woltten in der krïchen.
da ward ain turnay bekantt
dem vil lïben heren min.
disse strausse ward üns schin.
aubend waz es unde nachtt.
der miltte ritter geschlachtt
woltte die nachtt beliben
und all hie vertriben.
do der kurliche tegen
begunde by mir rüwe pflegen
und wir baide lagend
und süsser rüwe pflagend,
ze unhaill kam der rotte man
zu üns geschlichen durch den tan.
mitt sinem kolben, den er trüg,
minnen herren er mir erschlüg
und dar zü gütter knappen dry,
die tett er schlaffende lebens fry.
picorye so heiss ich.
alsus begraiff der rotte mich
...
er woltte mich des twingen eben
daz ich schande mit im tette pflegen.
minnen wiplichen segen
bewartt ich ze aller stunde
so ich beste kunde.
do ich diser bosshaitt
durch sinen willen nitt enlaid,
menig stoss mir do ze stund
ward gegeben in minen mund.
der claider müst ich werden bar, hektor macht pictorie den antrag, sein weib zu werden.
dü getwerg hiess er dar
ston mit gaisslen über mich.
werder ritter ellenttrich,
üwer craft ward min trost
und hatt mich von der sorg erlost.
doch müss ich iemer trurig sin
umb den lïben herren min.>
hector der starke
gieng zü sinem marcke,
gurtten er es vast began.
dü schönne gütte tugend san
batt ir den fürsten bitten.
sy tratt an den zitten
mitt vil grossen sorgen
da der dieb verborgen
hette ir gewand und ir pfertt.
dü minekliche frowe werd
sass uff pfertt ze hand.
ir amysen ross sy och da vand,
des nam sy gütte gome
und begraiff es by dem zome.
dar uff ain kobertüre lag
von golde liecht alsam der tag.
ir yllen waz all ze hand
da sy ir gesellen vand.
sy sprach:< herre, müge es üch zemen,
dis edel ross söllen ir nemen,
das rylich ist und och gütt.>
< nain,> sprach der fürste wol gemütt,
< frünttschaft sol üch sin bekantt.
züg und ross in üwer land
in miner cost ich laitten sol.>
daz tett dü raine wol
und ward sy in ierem hertzen fro.
mit güttem willen sy do
der lanttstrausse nit vermitten.
ab dem gebirge sy baide ritten.
er sprach:< nun ist er tod
der üch kumer und nott
und schwere geringrett hatt,
des mag nun nichtt werden ratt.
zem besten söltt ir üch gehaben,
altes laid von hertzen schaben,
es ward so fromeklichem man
...
nie so biderb noch so ellenthaft:
der schlaff entwagtte im sin craft.
hand ir den ritter suss verlorn,
vilichtt so ist geborn
ain ander zierlich ritter gütt
der üch tröstett üwern mütt.>
sy sprach:< genade, herre min:
wer möchte in dem lande sin
der im an mütte were
anne aller schlachte schwere
minnem hertzen geliche? hektor macht pictorie den antrag, sein weib zu werden.
doch, milter fürste tugendriche,
sitt ir türrer denn siner dry.
doch wontt nun nit by
der dar zü ichtt tüge
daz ich üch frydel heissen müge.>
er sprach:< frowe gemaitt,
schöne und stättekaitt
und wipliche blike,
der rainen minne strike,
hand mich uff des hertzen grund,
frow, nun gegen üch verwuntt,
daz ich untz uff todes zill
üwer dienner haissen wil,
daz ich still noch über lutt
erkïsse andern trutt.
won ich sunder logen,
frow, mitt minen ougen
schönner bilde nie gesach.
wer üch nit michel ungemach
geschen, allü werden wip
möchten üwern zarten lip
für dü schönsten iemer han,
mich trïge ritterlicher wan.>
sy sprach:< genade iemer mer!
so ist min bitterlicher ser
one alle misse wende
komen zü güttem ende.>
mitt eime kusse ergie
früntschaft von in baiden hie.
ecuba, die mütter sin,
hett im ain guldin vingerlin
gegeben vor manigem jare.
des goldes kengell zware
gross waz von araby.
dem selben golde wonte by
ain stain vast unmassen gütt,
der allem dem gütten mütt
gab, daz in an sach.
der herre uss ainer teschen brach
daz raine gold so lobesan,
er stïss der schönnen an
an ir vil krankes vingerlin,
da von schlegen schnatten in
giengen, die in kurtzer stund
doch wurdentt hail und gesund.
hie ward one wider satz
der werden mine machel schatz
da mit trüwen gegeben
frölich uff ir baider leben.
dü zway gelben one hass
kertten do für bas
gegen ainer veste. ward in kund
schier an vil kurtzer stund.
doch hetten sy geritten
sechtzechen rast. mit sitten
pictorie, dü raine fruchtt,
sprach:< lïber herre, durch din zucht
so lauss ünsz hin achtt hie beston hektors und pictoriens aufnahme bei amerillus, pictoriens bruder.
by minem brüder tugend son,
der heissett amerillus.>
mitt wiplichen wortten sus
begonde sy flechen und bitten
hector den fürsten mitt sitten
daz er die nachtt all da vertreib
und by ierem brüder beleib.
< wolhin,> sprach er,< mich nütt beviltt
ze tünde waz du, frowe, wiltt.>
sy waren gar in ain verweben,
das beider lib und leben
alles samend waz worden ain.
wa wip und man rain
lebten, als sy tatten do,
dü möchten iemer gernne fro
billich by ain andren sin.
dü erren riche fürstin
in züchten yllen do began
gegen der burge tropalan.
ich sprich mit waren worten:
dü burg ze allen ortten
von gemürre lïchten
gab. hector, der selden gaste,
sprach zü siner trüttin:
< lïber lib und frowe min,
üwer fründ usserkorn
wennend daz ich üch erkorn
habe ze unstätte,
daz ich ungernne tätte.>
< nain,> sprach dü wandels aine,
< min brüder ist so raine:
waz ich im sage mit fryer ger,
herre, das gelobett er.>
alsuss sy baide gachen
begonden unde nachen
der edlen vesty lobesan.
amerillus, der werde man,
sass mitt zwain falken wunneklich
vor siner veste herlich.
er begonde schowen
den ritter und dü frowen
und daz lerre kastelan.
er sprach:< daz ross trüg tervan
der din lïber schwager waz.
mich tunkett des one allen hass,>
sprach er,< min schwester hochgeborn
hab ain ander trutt erkorn.>
laid warend im dü merre.
da aber der selden berre
dü waren tatt da vernam,
er ward ain frölicher man.
dü zway zü der burge ritten
mit vil tugenlichem sitten.
amerilus ze hand
liess die valken von der hand.
gegen in baiden er gie,
des in sin adel nit erlie,
mitt züchten, do im an der stund
sin schwester ward kund.
< owe,> sprach er,< wie ist es gevarn
daz ross daz den werden barn,
minen schwager, soltte tragen? hektors und pictoriens aufnahme bei amerillus, pictoriens bruder.
ich fürchtt daz in hab erschlagen
dierre werde ritter,
da von mir jomer bitter
müsse wesen. untz uff den tod
so über winde ich nitt die nott
daz ich dem fründ hochgeborn
suss jemerlichen han verlorn.
wie sol ich den ze gasste enpfan
der mir den schaden hatt getan?>
hector der rede antwurtt bott,
er sprach:< ir hassend one nott
mich armen ellenden man.
secht, da tünd ir übel an.
wie es üch ergangen sy,
daz kündentt, trüttin fry!>
pictorie in vil kurtzer stund
tett allen ieren kumer kund,
wie da waz verderbett ir amys
und wie sy grosse iettwisz
von hertten schlegen hett gedoltt
und wie hectör hett mit stritt beholtt
und waz er nott durch sy erleid,
daz tett sy kund dem helden gemeitt.
der fursten riche wirtt do
ward des lïben gastes fro
mitt siner fründine.
der herre mitt sinne
hiess dü rosse füren in.
hector und die schwester sin
batt der wirtt so tugendrich
baide sitzen nebend sich.
erst ward im in vil kurtzer stund
ir baider pflichtt mit trüwen kund.
do dis der herre vernan,
nie ritter lobe san
dem richen fürsten sunder hass
begonde gevallen bas.
er sprach:< helde edle unde gütt,
sid min fründin den mütt
gegen üch hatt verwallen
und ir ir gevallend
begunden ze amysse,
so lond üch, herre wise,
die wissenlossen schwester min
durch üwer zuchtt bevolchen sin.>
hector, der herliche gast
und gantzer tugend ain adamas,
sprach mitt güttem sitten:
< des türft ir nit bitten:
min hertze sy beschlossen traitt.
uff minen ritter lichen ayde
den ich dem schwertte han geschworn, amerillus und seine gattin vernande bewirten die ankömmlinge in ritterlicher weise.
daz ich die rainen han erkorn
für alle hochen werdey wib,
so sol ir mineklicher lib
mir vor allen frowen sin.
wie ich daz breche, herre min,
so wende gott min craft
und alle mine ritterschaft,
und dar zü mine selekaitt
sig für bas iemer hin gelaitt!>
ze husse fürtte der fürste do
sin geste, und waz ir fro,
uff ainen rilichen sal,
der von marmel über all
mitt süllen gezïrett
recht als ain lutter spiegel glass.
menig tepitte ze hand
man da gespraittett vand.
der edell wirtt an der stund
tett do siner trüttin kund
umb sin schwester one hass
wie es der ergangen was.
des frowtte sich onne schande
dü rennen vernande,
suss waz der burg frawen name,
dü in wiplicher schame
geblümett und gefinett waz,
doch man one allen hass
prüfte pictorien schin
verr für die wirttin.
man saitt daz sich do über all
hübe wunnenklicher schall
von ritter, megtt und frowen,
die alle wolten schowen
daz raine wib, den werden man,
da gott michel wunder an
hette in sinner gottheitt
baide geformett und geleitt.
sy wurden alle des in ain,
wib und megtt gemaine,
daz sy der vil clügen
menigen schrin für trügend,
daz dü raine wolgemütt
neme dar uss waz sy gütt
düchtte in yrr sinne.
des wunsches trüttine
gertte ir aller schaden nicht.
uss rubin rottes mundes pflicht
sprach daz geertte fröwelin:
< kume ich ze korntin,
da han ich des wol die craft
das man da haisset kranschaft.>
der wirtt milte und tugend san
gebott daz man ze tische gan
solte, won das nachtt masz
wirttenlich beraittett was
und gar mit hochen erran.
der wirtt begunde kerren
alle sinne sinne
und och dü wirtinne
gegen ieren gestan,
den lïbsten und den bestan,
wie den allü wirdekaitt
da ze husse wurd beraitt. amerillus und seine gattin vernande bewirten die ankömmlinge in ritterlicher weise.
was kain maisterlicher mund
in sinen büchen ie kund
hett mitt rede gemachett,
daz hatt über wachett
der wisse raine wolfran,
der mit rechte sunder wan
üns von menger hübschhaitt
in siner aventüre saitt.
der saitt üns daz der wise
willege spisse
hiess von dem besten
tragen sinen gesten
so under himels tronne,
mag flïgen flïssen,
dar zü waz in welden webtt
und das zamer fürre lebtt.
pictorye, dü trüttin,
müste mas genossen sin
der edlen varnande:
amerellus erkantte
daz es wol was geton.
hector, den unverzagtten man,
batt er do gemasse sin
sydaras, der jungen hertzogin,
dü sin tochter waz genantt.
uff den tischen ward erkantt
manig sydin tüch und trinkfass
daz von wissem silber was
gemainlichen durch schlagen.
guldin, so wir hören sagen,
vil richer vass man da vand.
waz gütter dinge ie ward bekantt,
daz waz all da dryvaltt.
richett und gewaltt
waz dem wirtte stätte,
und pflag och gütter rätte,
miltte an allen dingen.
gott lauss im wol gelingen!
wer gerne daz beste tütt,
der ist vor schanden behütt.
nach dem nachtmasse riche
gebott der wirtt so lobliche
sinem kamrere,
als lïbe im werre
sin erre und och sin wirdekaitt,
daz den gelben were beraitt
ain bett, michel und richey.
daz ward unzwiffelliche
von sinem gebott schier gerech,
dar an der hoche ritter frech
solte rüwen und sin trutt,
dü im ze minenklicher brutt
soltte da gedichen.
ich wünsche daz verlichen
gott müsse alle sellekaitt
den zwain gelben gemaitt!
do es nach dem nachte mass
über ain wille was,
der wirtt gebott dem gaste sin
daz er mitt siner trüttin
zu gütter nachtt kertte.
den fürsten nitt behertte,
wie er doch wirtt ze husse waz,
zwölff knappen er usser lass
usser dem gesinde
mitt schönnen kertzen. geschwinde
er vor in inn daz gaden gie.
den baiden er hie
hiess daz schlaff trinken geben hektor und pictorie verlassen das schloß.
und bevalch gott ir leben.
hector und sin trüttin
ward da hoche mine schin.
arme in arme geflochten,
won sy es vermochtten,
blankes bain über bain,
si zwange zü im der rain.
süsser mine er da pflag
untz uff den wunneklichen tag.
morgen do daz lïcht gie,
amerillus nitt enlie:
wie sin schwester lege,
der fürste gar unträge
woltt es all da ervarn.
er sprach:< varnande, wiplich barn,
lauss üns haimlich sechen
der zwayer lïbe unde spechen.>
sy warend da in kurtzer stund
und sachen wie mund
früntlich waz getrukett.
sy hetten sich geschmukett
mitt zuchtt nach ze samen.
der rainen mine süsse flamen
ward do in kurtzer stund
minnenklich gar enzüntt.
entwellens lenger nitt ergie
won uff den nechsten tag, der ie
innen baiden ward von gott erkantt.
dü zway gelben ze hand
urlobs gertten suss.
der fürste amirillus
ward irs müttes unfro,
doch ward ie nitt lenger do
von den trutten entweltt.
hector, der usserweltte held,
mitt siner trüttin von dan
iltte durch den wilden tan
uff ain gevilde, daz waz witt.
so schönnen plon in mayen zitt
menschen oge nie hett gesechen:
waz man von lïchten spechen
mag, der waz der anger braitt
völlenklichen beclaitt:
wisse, grünne, rott und gel,
daz es den miltten tegen schnel
mitt geberde wunder nan,
do er erbliktte an
die wunnenklichen planure.
pictorie dü gehüre
und ir dienner wurden do
von der ougenwaide fro.
hector ain aventür kund
do ward in kurtzer stund:
hundertt sper er sichtig ward
gestekett umb ains brunnen vartt.
die schefte völleklich armes gross
warend die der fürste koss.
ob dem brunnen sass ain man hektors kampf mit prandidones.
gewappnett, als ich es enstan:
lang und gross waz sin lib.
pectorie, daz werde wib,
sprach:< genade, ain herre min!
erst fürchtt ich, ritter, din,
daz du ze zolle din leben
müssest dem tode geben.>
er sprach:< süsser, senfter lip,
wol geeretter, claurer lip,
trurenklichen schmertzen
lauss du, lïp von hertzen!>
ie mitten er do gachen
begunde unde nachen
dem brunnen und dem ritter,
der in mütte bitter
waz und gift in hertzen trüg.
< sitt wilkomen, herre clüg,>
sprach der ritter,< und entweltt:
bewerentt ob ir sitt ain held!
daz tütt üch werlichen nott.
...
ir sechend vor üch hundertt sper,
der ir fünffzigg sunder wer
uff mir müssend vertün.
ritterschaft und manes rün,
mugtt ir dü baide mitt craft
behaltten, daz ich maisterschaft
üch sprechen müss, daz ist ain ding
daz ich, zierlicher jungling,
üch ze dienst bin beraitt.
ist aber daz üwer manhaitt
minner craft siges gichtt,
anders wider vertt üch nichtt
won ain frevell sterben
und ain grosses verderben.>
hector sprach:< sid ir des gertt
daz hie ünser baider schwertt
erklingend uff nüwen hasz,
( war umb tünd ir, ritter, das?)
es düchtte mich ain zaghaitt
das üch von mir wurd versaitt
stritt uff ritterlichen rün.
doch hetten ir wistün,
ir lïssen mit hulden varn.
wol her! ich lenger nit ensparn
kan durch erre minen lip.
ja kan ich doch durch werde wip
vil wol ritterschafte pflegen
hertteklich gen den wegen.>
ir baider pondiere die waz gross,
das es do vil gar verdross
pictorien, die süssen fruchtt.
manig tyoste mitt unzuchtt
von in baiden geschach.
hector nüntzigg schefte brach
uff dem held prandidones.
ze den brüsten jomers mes
im all da gefrümett ward.
die hundertt schefte unverspartt
wurdentt da zerbrochen,
so kreftenklich zerstochen
daz vil menig trüntzell sieg hektors über prandidones. klage der parmelie.
stobtte daz gefügel schnell.
nach dem pondier in kurtzer zitt
hüb sich do kreftenklicher stritt,
da von an der stunde
gar serre weinen begunde
daz vil zartte süsse wip.
sy wond daz ir fründes lib
sölte haben ende.
dar umb sy ir blanken hende
also jemerlichen wand.
ir sende nott ward bekantt
ir fridel und ir dienstman.
der rainen kumer sach er an,
da von mitt strittenlicher vartt
prandidones bezwungen ward,
der ie nach grosser upekaitt
tag und nach in kreften straitt.
der milte ritter wol gemütt
tett als der usserwelte tütt,
den man nit erwinden sichtt
er welle ze allen tugenden pflichtt
haben und ze wirdekaitt.
als üns die aventüre saitt
ain wip mit wiplichem sitten
gegen dem brunnen kam geritten,
lutter, schönne von varwe.
gezierett sy vil garwe
waz nach der mine, als man gertt.
...
der frowen und ir werden man
sy begegnen do began.
< owe,> sprach dü gütte do,
< daz üwer lib so unfro
mich tütt vil senden armen!
lond üch durch zuchtt erbarmen
minne jemerlichen verlust!
we mir der unkust
die min herr hatt bejagt
an mangem ritter unverzagtt!
ich bin dü laider hett verlorn
den türsten held usser korn
den frow ze trütte ie gewan.
er waz der erren dienstman
untz an den hüttigen tag.
owe tödlicher schlag,
waz haustu mir nun gefrumpt!
din fraisse wandellichen kumptt.
unhaill, da mit ich über laden
bin, den jemerlichen schaden
trage ich an minem hertzen.
min fründ im selber schmertzen
all hie laider hautt geton.
hette er üch ritten lon
und üwer vartt hie vermitten,
so wer ze jomer nitt gestritten.
dest minder ich armes wibe
mag hie clagen sinen libe.
ie müss er doch unzwiffenlich
iemer one ende rüwen mich.>
parmelie du gütte
mitt rüwigem mütte hektors kampf mit mydoras und seinen helden.
urlobs gertte und schied von dan.
der minenklichen sy began
nigen also togen
mitt unfröwlichen ougen.
dannen schïd mitt clage.
sy sprach:< owe mins jomers tage
und der angstlichen verlust!>
dick sy für ir selbs brust
fromte mengen herten stoss,
daz ir ir raines blüttes floss
von oren und uss dem munde.
pictorie an der stunde
weinen wiplichen began
do parmelie schïd dan.
nun laussen wir die zartten varn.
gott müss ir wiplich erre bewarn
umb ir miltten rainekaitt!
waz gott an fruchtt ie gelaitt
ere und riches gamen,
daz waz volkomen an ir namen.
dü stätte schied suss unfrow
durch daz gewilde wider do.
hector und sin gespill,
von den zwain ich nun wil
frömde aventüre sagen,
waz sy litten by den tagen,
als sy zway ze lande
warend komen. mit brande
sachend sy ain burg enzuntt.
< we mir>, sprach an der stund
pictorie, dü raine fruchtt,
< ich fürcht, amys, tüstu nit flucht,
daz din leben sy verlorn.
ich wes, din manhaitt uss erkorn
der starken vigend nit enlatt.>
er sprach:< hab der rede ratt,
trutt, und lau din sorgen wesen!
ich trüw vor fraisse wol genessen.
wil üns selde wesen by,
ich tün ünss aller sorgen fry.>
der ritter gar in kurtzer stund
geiltt raitt da im kund
ward. menges ritters zeltt
vor ainer burg uff ain veld
geschlagen kreftenklichen was.
der riche künge mydoras
hette daz husse besessen
mitt helden unvermessen,
die alle warend wandels fry.
dü werde masnie by
wonte dem künge von ypritz.
pictoril wonde gewiss
den tod da liden unde lon.
< sich, hector, du macht nitt beston
alle hie by ritterschaft.
min wipliche craft
han ich von schreken gar verlorn.> mit hilfe des paris werden die gegner besiegt.
hector, der fürste hochgeborn,
gab ir do aber senften rautt.
er sprach:< din wipliche tött
machte mich gern zü ainem zagen,
were ich by allen minnen tagen
gewonett zaglicher flucht.
frowe, lau din unzuchtt
dar umb! trutt frowe, lau
sorge an mir! wie oder wa
ich daz umb dich verdiennen kan,
so soltt mich vinden undertan
kainer fraisse. mir hie geschicht
sicherlichen arges nichtt.>
iemitten der unverzagtte man
der rotten also nache kam
das sy in do er sachend.
uff in ward michel gachen.
von maniger werlicher hand
ward der ritter angerantt.
der raine und der ellende
hieltt sich uff ain ende
gegen der ungetrüwen diett:
wer im ze nechst ie gertt,
der müste sin der veige.
in grimes todes neyge
valtte manigen do sin schwertt.
pictorye, dü frowe werd,
gewon do erst ze fröde won.
anger und der grünne plon
ward maniges ritters lerre.
des gastes hand gewere
frumpte manigem jomers pflicht.
von aventürlicher geschicht
waz paris komen in den tan.
dissen stritt so fraissan
hortte der wunder künne held.
der miltte ritter usserweltt
sin erweltes kastelan
sprengen er es do began.
do er erst sin frund ersach
liden nott und ungemach,
sin waffen er lenger nit spartt.
gegen sines brüders vigenden wart
ziclopes do ward ermantt,
da von manig helm ward zertrant,
des gupffe gar zerzerett
ward und versperett
baide lib unde leben.
den der valle do ward gegeben,
des grimen todes iettwiss,
das warend die von ybriz.
selb müste tödlichen hass
liden der künge midorasz,
und die sinen über all
gabend flucht und nomen val.
ir lagend durch uppekeitt
gestrekett uff dem anger breitt
zway tussend helden haydnischer diett,
den ir uppiger stritt gertt.
hector batt den brüder sin paris erzählt von der verlobung helenas.
mitt züchten wilkomen sin.
er seitt im genade und dank,
dar zü in sin gemütte zwank.
der eltter fragen do began
parissen, den jungen man,
von siner geschwindenlichen vartt.
paris sprach:< owe, herre zartt!
der ich vil dienst han geton,
die wil ir vatter one won
geben frömden amysse,
fründ und herre wise,
in dissem halben jare.
engatt mir dü vil claure,
so müss ich sterben sunder wer.
in daz wilde leber mer
wil ich vil balde senken mich.>
hector, der vil minneklich,
zü sinem rainen brüder sprach:
< din töttlich ungemache
sol ich, fürst, an dir bewarn.
lenger wir es nit söllen sparn
der vartt gegen troye in daz land,
da wirtt din kumer gewantt.
mitt stätten helden unverspartt
söllen wir dann wider vartt
gegen den wilden krïchen.
ir wisshaitt nach all ir rün
kan in des gehelffen nicht.
mitt vil strittenlicher pflicht
wellen wir ritten unverzagtt,
von krïchen da die magtt
gegen troye in ünser eygen.
sy müssend alle veigen
und mitt stritte werden verhertt,
wer üns daz raine bilde wertt.
dar zü wil ich, brüder min,
der raysse ortt haber sin.>
der rede ward der junge do
in sines hertzen grunde fro.
der rede ward under in getagtt.
die miltten ritter unverzagtt
kertten do ze lande,
one alle valsche schande.
pictorie, daz schönne wip,
des zartten fürsten laid vertrib,
iren vil geminten brüder hie
mit menigem rainen kusse enpfie.
dü rayse ward do nitt vermitten,
schnellenklichen sy do ritten
untz daz sy sachen troye,
die richen wonunge schoie,
gantze fröde nitt vermaid.
dü gütte pictorye on under schaid
fragtte die fürsten mere
was riches daz were.
sy tatten ir do an der stund
umb ir stoltzen frage kund
daz es troye wer genantt, empfang hektors und piktoriens in troja.
ir baider rich unde land,
da sy in lichter schowe
och söltte wessen frowe.
der rede ward dü gütte
hartte fro in ierem mütte.
nun waz der küng priamus,
migaz und pannilius,
nestor und heyneas
vil gar one aller schlachte has
ane eine zinnen durch spechen,
aventüre da ze sechen.
der geste sy do alle
mitt gemainem schalle
wurden trautte innen.
der küng sprach mit sinnen:
< minner fruchtt zwen barn
kumentt dörtt her dan gevarn,
mitt in ain magtt oder ain wib.
der usserweltten fürsten lib
helffend schon enpfachen:
gar fraisslich ist ir gachan.>
priamus do nit enlie,
gegen sinem künne er do gie
zü füss,( ritten er vermeid,)
mitt manigem ritter, als man seitt,
die alle hetten fürsten namen,
riche gültt und hochen gamen,
zogtten do ze velde
one aller schlachte melde
da sy der erwelten schar
wurdentt alle da gewar.
ecuba, daz werde wip,
hette ouch mit zucht iren lib
gefinett und geblümett,
geertt und gerümett.
mitt ir lïben tochtren zwein,
der baider farwe ze wunsche schein,
gieng do geschwinde
da sy der lïbsten kinde
vand zwen, die aller künste man
die mutter ie zer erden gewan.
der küng und sin erweltes trutt
mitt ainer schar gar über lutt
fürsten, ritter, frowen
begundentt alle schowen
mitt gelust der herren lip,
dar zü daz minekliche wib.
dü küngin besunder nan
hectorn, den erwelten man,
und fragett in on arge pin
wer dü kaysserin möchte sin.
er sprach zü der dü in gebar:
< wer rechter züchte welle war
nemen, der schowe iren lib.
ich han daz minnekliche wib
ze trüttin mir selb erkorn
vor allen wiben hochgeborn.>
do dis dü landes frowe
vernam, mitt richer schowe
sy gegen der minenklichen gie,
irs hertzen trütte sy do enpfie.
mit wirde bracht ze husse
der riche küng priamuse
die aller lïbsten geste
die vor kainer veste des paris klage um helena.
solten werden ie gesechen.
fröde und wunn man da spechen
begunde ze throye inne
daz in ain küngine
waz komen in die rich.
fröde und mütte alle gelich
gewan do gemaine troysche diett,
ir zuchtt in fröden gertt.
manger unverzagtter held,
die da die besten gezeltt
ze troye by den jaren
mitt ritter schiltte warend,
die wurden ze fröden do
ermantt, ir aller sinne fro
ze fröden und ze richer tatt.
der füchten erran gantzen ratt
begieng der küng priamus
ze lobe und ze dienste sus
siner fruchtt usser wegen.
hector, der erren riche tegen,
secht, alsus enpfangen ward,
und sin erwelte trüttin zartt
nam in ir hütt ecuba.
pollixene und och cassandra
die baide warend künges frucht,
mitt wirde hartte richer zucht
tatten sy pictorien schin.
willenklich on alle pin
übten sy do hoch gezitt,
da von ich one wider stritt
müss mit waren worten sagen
das ze troye by allen tagen
nie wunnenklicher hoffe ergie.
des kunges massnie hie
wunne und fröden sich versan
durch hector, den erwelten man.
eins mals do der werde held
mitt grosser wunne uss gezeltt
priamus by den sinen sass
und gütt ir kurtzwille waz,
paris für die erwelten gie.
sinne clag er anne vie
an der selben stunde
mitt trurigem munde
umb die usserwelten magt
an der dienst er dik betagt
waz mit vil mangem stritte.
hector an der zitte
bitten alle sinne man
mitt hochem flisse began
daz sy mitt wigenlicher craft
erre und ritterschaft
gerüchend ellentlich bejagen
und an trüwen nitt verzagen
an ierem rechten herren.
die minren mitt den meren
sprachen daz sy beraitt
wolten in strittes arbaitt
im ze allen nötten sin.
er sprach:< paris, der brüder min,
hett gediennett manigen tag
ainer magt an der bejag
litt im alle sellekaitt.
fürsten, ritter, helden gemaitt,
dar zü so rattend alle!> die trojaner ziehen zum raube helenas aus.
sy sprachen da mitt schalle
daz sy lib und leben
in des todes wage geben
wolten durch die rainen frucht.
alsus ze strittes genuchtt
wolten sy alle kerren.
die zartten und die herren
gewunnen drüzechen hundertt man,
mitt den die fürsten lobe san
wolten ylle tün ze hand
in der vil wilden krïchen.
ir laitter waz uff kampffes spor
der vil künne hector.
lenger ward da nitt entweltt,
von throye da vil manig held
gar vermessenklichen schied,
als in hector gertt.
ir vartt waz willig unde gütt,
von throye daz gesinde mitt mütt
ze williger arebaitt
mitt ierem lïben herren raitt
baide holtz, hayde, wiltt.
geschwinde gar manigvaltt
von dem gesinde nit ward gemitten.
kaysserlich die herren ritten
wol uff der dritten wochen zitt.
aller erst die helden wider stritt
achanis wurden sichtig an.
hector, der vil küne man,
nam zü sinem brüder rautt.
er sprach:< alererst an dir statt,
brüder, ünser wirdekaitt.
der krïchen gemaitt
ist kündekaitt gestossen vol,
da von din zung üns ratten sol
durch alle trüwe waz wir tun.>
er sprach:< hette ich wistüm,
ze geben manlichen rautt,
wan mich dü raysse an gatt!
doch weltte ir, fürste here,
volgen miner lerre:
ainen fründ one schande
han ich in dem lande,
thedalius ist er genantt,
grosse tugend ist im erkantt.
gesessen ist er ze arlas,
der min ze gütte nie vergass,
daz waiss ich wol, er tütt mir ratt.
entzwischen achaniss er hatt
ainen wald under siner veste,
da er üns frömden geste
behaltett schon by dissem tagen,
sölte er dem kaysser wider sagen.>
paris von sinen dienst man
ylen do mit füge began.
sinen brüder er all hie
by den usserweltten lie.
gegen arlayss stünd sin mütt.
der notveste ritter gütt paris zieht allein an den hof agamemnons.
sinen alten fründe vand,
dem er dick helff erkantt
hette geton by sinen tagen.
er begunde tratte sagen
dem helden von der raisse
und durch welhe fraisse
er all dar waz bekomen.
bitten er all da den fromen
flechlichen began
daz er im sinen tan
verliche uff dry tage frist.
thedalius do sprach:< mir ist
din lib lïb als der min:
paris, waz du wiltt, daz sol sin
und alles daz ich erzügen kan.
so wol mir welt, werder man,
daz du held des hast gegertt
des dich min lib so wol gewertt!
burg, gevilde, dar zü der wald
sol dir, hocher fürste bald,
alles undertenig sin,
wan du hast manige jomers pin
dike mir entwendett
und fründes helff gesendett,
des ich untz an den jungsten tag
dir niemer volle danken mag.>
alsus schied paris von dan.
über hayd und über ban
illen begund er all ze hand,
der da vil schnelle vand
sinnen brüder usserweltt
und da by manigen frechen held,
die im ze ellender arbaitt
mitt dienste warend beraitt.
die ritter batt er alle
im illen nach mitt schalle.
hector und die fürsten bald
zogtten hayde und den wald
irem vil lïben herren nach.
by arlass uff ainen sla
wiste sy der junge paris
in ainen vorst da sy gewisz
ir libe lagend alle.
das riche herr mitt schalle
laitte da ze rüwe sich.
der fürste rich und lobelich
befalch sinem brüder sine man,
geschwinde schied er von dan.
ze achaniss waz im gar der mütt
veraintt durch die magte gütt
dü im lib und leben
in sich selber hett verweben.
agemonen woltte sunder nyd
der selben tag hochzitt
mitt sinem kind gehebtt han.
geritten dar ze hove kan
paris, ain kindischer tegen,
manliches müttes usser wegen.
mennolauss, als man saitt,
mitt tussend helden gemaitt
gewaltenklich ze hove was.
des nachtes söltte laider daz
beschlaffen da sin geschechen.
sy begunden alle spechen
von throye den türlichen held.
grützen von fürsten ungezelt
do gar willenklichen geschach. paris entführt helena.
dü schwere und daz ungemach
daz in von im solte geschechen,
als wir die büch hörend jechen,
daz waz in dennochtt ze stund
da ze hove gar unkund,
daz er in grossen schmertzen
solte fügen an ierem hertzen.
do tatten die vil zieren
vil menig rich hovieren
mit manger hande schalle.
was sy getatten alle,
von throye der erweltte tegen
woltte kainer wunne pflegen.
dick der mine sieche held
bliktte an die magtt usserweltt.
daz waz mitt grosser unfüg:
sin hertz si vil nache trüg.
sin ross waz do geschlichtett
und uff den louff gerichtett.
er hett allain des mütte,
söltte es ain richer kaisser gütte
by der zitt gedachtt han,
im were dar an misse gan.
doch brachte er one wende
sin ding ze güttem ende.
aller erst merken wie es ergie!
gegen dem aubend hie
heylenna die zartte
gegen ainem wurtz gartten
tratt mit zwölff frowen
der bome glentze schowen,
won es in lïchter waz.
by den rainen one hass
waz manes bild noch man.
der troyer des war nan,
das ross er togenliche do
gegen dem wurtz gartten zo
haimlich da er ain litte vant,
dar über er all do ze hand
sprang hartte behendeklich.
die frowen wanten alle gelich
er wolte die minenklichen do
bringen menolao.
des doch ie da nitt geschach.
paris gegen dem walde brach
wider mitt der erwelten magtt
zü sinen helden unverzagtt.
die schönnen sy do viengen
mitt handen unde giengen
uff die burg gen achanisz.
sy wolten alle sin gewiss,
dem jungen kaysser gemaitt
were dü raine zü gelaitt.
ir vatter mitt ir magen
begunden nach ir fragen.
do sprachen züchtekliche
die frowen alle geliche:
< paris, der unverzagtte man,
zu üns in den gartten kan,
der schönnen er sich under wand.>
< owe,> sprach all ze hand
agmennon der kaysser,
< des müss iemer haysser
sin an fröden gar min mütt.
nein, usserweltten helden gütt,>
sprach der fürste unverzagtt,
< achten daz er werde gejagtt! die verfolgenden griechen werden von den trojanern erschlagen.
won er ze dissen zitten
selb ander nit mag entritten,
als er wol ainig tätte.>
vil der ritter stätte,
mennolaus dienstman,
iltten nach im uff die ban.
schnneleklich sy do ritten
mitt vil grossem unsitten
nach dem ritter usserweltt,
vor in der manliche held.
die raisse sy do nitt vermitten.
im ward so nache geritten
das sy in bliktten alle.
uff in ward mit schalle
ain gemain rüffen geton:
< her dieb! ir müssen hie lon
die magtt frödenriche!
ir fürend sy lasterliche.>
nun waz er och ze den sinen komen,
von den ir ee hand vernomen,
die zwischend achanis und arlaz
ze walde lagend one hass.
der brüder sin in sichtig ward.
schier kosse der fürste zartt
daz man sin künne jagtte.
dü raysse wol behagtte
hector, den helden unverzagtt.
die da iltten nach der magtt,
die müsten dulden arebaitt
von strittenlicher under schaid.
paris lïss dem rosse nider
die magtt und satzte sich wider.
ziclobes müste aber dar.
uff in raitt do der krïchen.
do daz die sinen sachen,
ain illen und ain gachen
ward in mit gantzem gelffe
im do geton ze helffe.
do dis ersach dü milte magtt,
sy ward an fröden unverzagt.
paris mit den sinen
villen unde pinnen
die krïchen
mitt schwerten, als er wol kunde.
dar zü so halff im hector
mitt vil frünttlichem spor.
vil richer künge priamus,
so wol diner fruchtte, die suss
erweltt ist ze strittes nott!
anger und gevilde rott
ward und daz gevilde braitt
von blütt rott, als man noch saitt.
das gebirge über all,
baide gevylde und manig tall,
do begunde erhellen
do von troye die schnellen
gar gemainklich stritten
und kumer durch die frowen litten.
ich wenne der krïchen
do wurde nidergeleitt gar,
daz man an der stunde
ichtt ainen hette funden helena wird nach troja gebracht.
won der wund waz uff den tod.
des grimen todes nott
hetten begangen uff der ban
des richen kayssers dienstman:
siben hundertt über all
waren ir die da nomen val.
dü schemekliche raisse
frumptte yn grosse fraisse.
lenger ward da nitt entweltt.
paris, der fürsteliche held,
riliches gemütte gewann
daz im solte volgen dan
dü reinste wibes genuchtt
dü mitt kaysserlicher zucht
solte ie werden erzogen,
als üns dü geschrift ungelogen
seitt von ierem schönnen bild.
wald und gevilde
ward da lenger nitt gespartt:
sy entsassen schnelle nach vartt,
dü in doch da nit me geschach.
ie doch künftig ungemach
in dar nach laider wider gie.
die unverzagtten ritter ie
iltten doch mitt sorgen
untz uff den zechenden morgen.
erst waren sy genendenklich
ze troye in komen alle gelich
mitt der megtte riche,
schon und wunnekliche.
hector illen do began
von sinem rainen künne dan
gegen troye in die veste.
er sprach:< mütter, geste
dine varwe und din lib:
uss krïchen vil zartte wip
hand wir brachtt her ze lande.>
ecuba do erkantte
den trome der ir geschechen was:
ane allen fröden ward sy las.
doch müste sy frow sin durch nott,
won es dü sorge ir gebott.
gastlichen klaitte si sich,
des landes frow minen klich.
mitt ainer ungezaltten schar,
der man glich mocht niender war
von ir menge han genomen.
suss sach man sy ze velde kome.
anne ir sitten gienge mit zucht
pictorie, die wipliche genucht.
waz man von zartten frowen saitt,
daz ist gar hin gelaitt
weder die wiplichen diett
dü des tags uss troye schied.
ze füsse sy yltten alle
mitt gemainem schalle.
menig zarttes bain sin wel empfang helenas in troja.
schain wis als ain kryden mel.
sydin waz ir aller watt,
mitt manger listen durch nagtt,
da ir blanken libelin
durch gaben silber wissen schin.
der küng sunder melde
geritten kam ze velde
mitt zwölff tussend siner man.
geliche klaider fürtten sy an,
dü priamus der claure
gab zwurend in dem jare.
für troye sy do schonne
kertten mitt richem donne.
heleyna begunde schowen
dü küngin mit den frowen,
ze füsse batt si sich uff den plon
ab ainem senften mülle lon.
sy tratt mitt züchten ze der schar,
man mochte ir bilde nemen war:
sy gab ob in allen schin,
als die erweltte sunne vin
ob allen himel sternnen tütt.
nie hertze ward so ungemütt,
hette es ir forme angesechen,
im müste ze fröden sin geschechen.
pictoria und ecuba,
casandaria und polixena
beviengen den vil süssen lip,
dar nach manig minenkliches wip
gaben ir do umbefang.
mennig ermlin umb sy schwang
von den die by den jaren
in troye die besten waren.
vil süsses schmuken ir ergie
von manger zartten frowen hie.
alsus ward sy gefürett in.
ecuba, dü küngin,
ir altten nötte vergass,
wiplich fröde sy da laz
an sich mit hocher wirde.
sy staltte mit begirde
alle ir wipliche sitte
wie sy da gewurbe mitte
ir kindes trutt, der küngin.
mitt volle sy ir schöne schin
tett wibes zuchtt und wirdekaitt.
von ir man daz geschriben saitt:
wie sy doch leitt in hertzen
truren und sendes schmertzen,
daz des dü raine frowe zartt
heleyna nie gewar ward.
die fürsten ilten über all
mitt den frowen in den sal
da des kunges wandel waz.
manig tebich grün als ain gras
lage gestrekett werde
uff estrichen und erde.
uff daz gesidel wunneklich
waz manig purper herlich
gelaitt, als es der küng gebott,
wis, gel, blaw, grün und rott. festlichkeiten, hochzeit.
sich hüb der menig wunne
under troyschem künne.
waz ie von fröden waz gesechen,
daz mocht man da ze hove spechen
von manger laye hande,
daz man da vand ze lande.
über alles tröysche rich
wurden die fürsten gelich
ermantt do mitt schalle.
ze hove komentz alle
durch des hoffes hoch gezierd
...
und umb die hochzitt.
da wurden schier onne nied
drüzechen hundertt fürsten gesechen,
als wir die geschrifte noch hören jechen,
die alle da geliche
lechen hetten von dem riche.
fröde hübe sich wider stritt.
dü wunnekliche hochzitt
begunde sich üben mit craft.
dü ergerende ritterschaft
woltt och mit gelimpffe
sich üben da in schimpffe.
für troye uff ainen anger braitt
ward ain aventür gelaitt,
daz nun ain turner ist genantt.
vor in als waz nie me bekantt
da der schimpf an kainen stunden,
wan daz sy in da funden.
dar nach kam es in dü land
daz turnieren ward erkantt.
in diere aventür
paris der gehür,
so man saitt, der beste waz.
die lantz fürsten one hass
gunden im wol der erren.
wa sy mochten gemeren
sinne grosse wirdekaitt,
dar zü warend sy beraitt,
da die schimpfen türe ain ende nam,
paris aller erst ze wibe gewan
dü süssen magtt usserweltt.
mennolaus der held
müste irs libes entwesen,
als wir für war noch hören lesen,
das dar umbe rauche ergie.
doch warend sy mit fröde hie
...
der hoff und och dü fröde gar
one aller schlatte mangel.
der armütte angel
selten da gesechen ward.
weller man gen troye sin vartt
tett, der dehainer künste pflag,
sin gebrest niemer tag
wertte für bas kain stund:
alsus tütt üns dü geschrift kund.
dar nach zerraitt dü werde. diett. agamemnons trauer.
nieman trurig von dannen schied.
gott geb im haill und sellekaitt
und lïchter underschaid,
dem zartten parise,
der in ritters wise
sölichen rüm erworben hatt
daz mit wiplicher tatt
im lonnen söltt ain sölich frucht
der man me frowen zuchtt
jach do by den jaren
vor allen die da waren.
du murdiger eneass,
gott der trag dir dar umbe hasz
daz du mitt falschem rautte
zerstortest also tratte
ain suss wunnekliches leben!
des müsse dir flüche sin gegeben!
der riche küng usserwegen
und manig wigrösser tegen
lebtten gewaltekliche
in dem küngriche.
sy müssen all mitt fröden farn!
gott müsse ir lip und erre sparn
vor aller hande fraisse!
wie daz dü krïsche raysse
sich do hüb by den tagen,
da von sol man beginen sagen.
agmonen und atrides,
mennolaus uff jomers mesz
sich hïltten umb daz raine wip.
des vil richen kaissers lip
dicke trurenklichen sass,
der ie laider vergass
aller siner wirdekaitt,
und ob im uff hoptt gelaitt
ie cronne wurd, daz waz da hin.
sünftzen und jomers sin
umb sin tochter er gewan.
als ainen unversintten man
sach man den vil clauren
nachtt und tag gebarren.
des nomen gar die sinen war,
der hoffe ward aller fröden bar.
ainen fürsten besunder
hettey er, daz michel wunder
mitt listen kund ertrachten.
der selbe vil dike achten
begonde des kaissers arbaitt.
ulixes hiess er, als man noch saitt.
der selbe künste riche tegen
für den kaysser usserwegen
tratt er mit fräffel unde sprach:
< agmonnen, din ungemach
nache mir ze hertzen gatt.
wiltu, so mag werden ratt
aller diner schwere.>
< ja,> sprach der seldenbere: ulixes rät, ein heer zu sammeln.
< möchte nach laide mir lïb geschechen,
so müst man mich frölich sechen.>
ulixes zü dem kaisser sprach:
< waz hilffett langes ungemach
daz im selber tütt ain man?
richer kaysser lobesan,
nun dientt dir doch on allen hass
schatton und laucasas,
von babilon untz in marantt
daz mere und menig wittes land,
ponte, pallasie,
da zwüschen manig frie
von thonar untz uff ninneve,
die alle durch dinen willen we
tünd irem lib an frigem mütte.
lausse es gon über daz gütte
und haisse daz enden uff dem mer.
enbïtte allen fürsten, daz sy mit wer
dir diennen in richer schowe!
sarazan und och litowe
diennend dir one schwer.
astroyen und tatteller,
waz der puliger mag gesin,
die schinnen in dem dienste din.
umb der vil witten erden kraisz
waiss ich die blütfarwen schwaisz
rerend durch den willen din
und durch die jungen kaisserin.
dar zü tütt dir helffe susz
der riche küng magnamus.
waz über alles leber mer
der besten ist, on alle wer
tünd sy dir ir helff erkantt.
surgen und die von moren land
die helffend dir mit voller gir.
die bottschaft wil ich werben dir
gar in allü dü land
die ich dir, fürst, han genantt.>
der rede ward unmassen fro
der vil riche kaisser do.
ze ratte er sin fürsten koss.
ir aller wunne ward da gross
do der fürst zü in sprach,
won er so langes ungemach
hette getragen one wortt.
es duchte sy alles hailles hortt
daz er sich schwigens verpflag
und sich trurens verwag,
des ward in allen wunder
fröde kuntt besunder.
uff einnen anger wunnesan ulixes führt ein ungeheures heer nach konstantinopel.
hiess er besenden sine man,
dü besten über krïchen,
und tett in allen erkantt
daz mere gar on underschaid,
als im ulixes hett gesaitt.
daz gevielle in vil wol allen.
sich hüb ain frölich schallen.
sy duchte wie ir schwere
gar zergangen were,
do sy an den stunden
in sölichem willen funden
den der ir aller hobett waz.
all uff daz mere nun do sass
ulixes und floss von dan
zwölff jar mitt sibenzig werder man.
von rich hin ze riche
iltten er genädenkliche.
sibenhundertt küng er gewan.
iettlicher fürst lobesan
brachte ze krïscher selde
uff achtzig tussend helden.
was über alles krïchen
man turlicher ritter vand,
die wurden all ir trüwe ermantt,
daz sy dem kaisser ze hand
tätten iren dienst beraitt:
von nieman ward im daz versaitt.
also des kaissers wille ergie.
sinner gebornen er hie
uss den krïchen gewan
wol uff zwölff hundertt tussend man
erwegner junger schwertt tegen,
die och raisse kunden pflegen.
do schwür der kaisser gemeitt
gegen sinen götten ainen ayd
daz er nitt weltt erwinden
er wellte daz bevinden
daz troye wurde verbrand.
daz ward im laider bekantt.
doch werend sy wol genessen
und were eneass gewesen.
des wünsche ich, sender wolffran,
daz er unhaille müsse han.
ulixes ains morgen frü
floss mitt der samnunge zü
sibenhundertt gantzer herrn,
die sich der vigende solten wern,
ze constantenoppel der habe.
in sinen straussen menig knabe
strittbar waz und ellenthaft.
der kille brachtt er grosse craft
wol uff fünff tussend oder me,
dar inne glantz alsam der schne
der herren wappen ward gesechen.
die krïchen sechen
menigen lichten helme glantz
onne rost und sunder schrantz.
wol tett dem kaysser dü gesichtt, die griechen lagern sich vor troja.
sin truren schwand. mit pflicht
der riche kaisser offenbar
spist uff ains und zwainzig jar
alle der künge strausse riche.
von krïchen daz herr geliche.
das mer do müste han getwang
me denn uff zwölff millen lang
von mengem mast bome.
man mocht ir riche gome
wol nemen one schande.
vil schützen, sarande
brachten sy mitt richer wer
mitt in über daz wilde mer.
an dem nuntzechenden tage,
nach der warhaitt sage,
schiften sy ze throye zü.
an ainem morgen gar früg
ecuba, dü frowe,
blicktte mitt jomers schowe
die vil laiden geste,
der mütt unmassen veste
waz uff ritter liche tatt.
des wesen mag dekain ratt,
da müss man unzwiffellich
ie ze dem besten haltten sich.
hector an die zinnen tratt,
als in sin baldes ellend batt,
der nam er vil gütte war.
do duchte des den ritter gar
wie alle welde ungezaltt
durch mast böme weren ervalt.
wasser an den stunden
nieman kïssen,
won daz alles sunder hass
mitt killen verdekett waz.
nieman kund vinden noch gesechen
noch des wassers fluss gespechen.
uss stïssend ze hand
für troye in daz witte land.
dar zü flosse in och zü
grosse hilff spatt und früg.
die fürsten schlügen ir gezeltt
für daz grosse schloss uff daz veld.
mitt gewaltt daz geschach.
...
vier wochen nacht und tag
nieman anders nit enpflag
won daz sy uff den anger braitt
vil menig rich gezeltt gemaitt
schlügen ze throye uff daz veld.
...
maniges richen schalles gross
dü werden krïchen verdross.
manig buvhurtt dar geschach,
den man uss der veste sach
mitt mengen trurrigen ougen,
do sy suss sunder logen
ze velde hetten sich gelaitt.
ains mals uss von troye raitt bei einem ausfalle der trojaner werden zahlreiche griechen getötet.
hector mitt funffhundertt man.
von müttwillen er do an
kertte die ungezalten diett,
mitt im paris, der nie geriett
ze kainer schlachte fluchte.
manlicher zuchtte
da vil gar vergessen ward.
von ieren schwertten ungespartt
ward daz gasteliche volk.
manig blütt farwer wolk
uff helmen gar enzündett
ward: nieman dar an sündett
der sich vor sinen vigenden wertt,
ob im dü manhaitt ist beschertt,
alsam da tett paris,
der ie trüg loblichen pris.
vil manger rainer blanker lib,
den zartte minenkliche wip
hetten nach pris ussgesantt,
des vel ward jemerlich zertrantt.
dem kaisser da in strittes nott
lagend zway hundertt helden tod,
die alle hetten ritters namen.
des mochten sich die crïchen.
ulixes für den kaisser gie.
< genädiger herr,> sprach er,< wie
sol dis dinges werden rautt?
dem tode müssen sin gesägtt
fürsten, dienner, ritter gar,
du nemest miner lerre war.
du haiss erschellen dine horn:
küng, fürsten hochgeborn
soltu gebetten daz sy sich
ze samen halten vestenklich.
...
haiss dü gezeltt so lobelich
ruken an ain andren bas,
den rautt gib ich dir one hass,
daz ain schnür die andren rür,
sich, daz wirtt din gefür.
wissest, mag des nitt geschechen,
du macht den lïchten ersechen
das dir von troyschen schar
die dinen werden niderligen gar.>
das duchte die fürsten alle do
gütt und waren des rattes fro.
ains tages do der kayser sass
und mit den sinen trank und ass,
do kam gegangen ain man
ryliche gewappnett uff die ban.
sin schiltt von gantzem hornne waz,
gehaissen waz er melygass,
sin wappen was wiss als ain schwan.
es trüg der ungefüge man
ain schwertt unwandelbare
wol dryer schwertter schwere.
alsus dar zü hove kam ein riese meligas erbietet sich, für agamemnon zu kämpfen.
ze füss der unverzagtte man
won ine mochte by den tagen
kain kamffe ross getragen.
meligas mit fraisse sprach:
< kaisser, mir ist ungemach
daz du lidest jomers pin.
wiltu, lïber herre min,
des gerüchen an mir,
so wil ich gar dins hertzen gir
volenden mit friger hand.
min lib sol wesen des din pfand
ich welle wenden dine nott.
mitt ross varwen blütte rott
wil ich gar des künges barn
begiessen. lenger ich nitt ensparn
wil von troye des künges frucht.
waz sy grosser unzuchtt
hand an dir fürsten begangen,
daz wirtt schier ein bangen.
noch by diere tages zitt
wil ich in baiden geben stritt.
paris und da by hector
werden uff grimes todes spor
brachtt von mir bayde,
daz ir es uff der hayde
müssend sechen alle
mitt gemainem schalle.>
der fürste lachen do began
den ellenthaften ritter an.
ir aller wunne ward manigfaltt.
ze fröden waz aller erst gestaltt
der riche kaisser lobes werd.
sy sachen do vil gar sin schwertt
und wonden im soltte gelingen.
der kaisser hiess do springen,
des gastes ritterlichen pflegen.
den vil behenden schwertt tegen
vil manig ritter umb sass
die wil er da nam sin masz.
des andren tages harte früg
der ritter tratt mit manhaitt zü
troye der ringmure.
der fräffle nachgebure
lutt rüffen do began
ob durch frowen lobesan
mitt im an der selben zitt
ieman weltte haben stritt.
der rede ward do inne
pariss an ainer zinnen.
dem starken er do von dan
antwurten hofelichen began:
< ich wenne, du failles leben traist.
vil lutzel du daz, held, waist
wie ain ander man ist gemütt.
durch mine lïben frowen gütt
wil ich dich sturm giten man
vor dem kaisser bestan.
nieman uns geschaiden mag,
es sy des ainen jungster tag.>
der antwurtt er erfröwett wasz
der starke ritter megulaz.
ain fride ward all do geben
untz daz uff ritterliches leben
ergie dü kampfliche geschicht. des paris kampf mit meligaz.
paris der fürst sich do nicht
ensumett ains hares braitt.
vermessenklich er uss raitt
nach engestlichem prisse.
der junge küne wise
ward von troye uss verlon,
mitt im fürsten sunder won,
die och sölich arbaitt
warend gewenett, so man saitt.
sibenzig der clauren
in aime claide warend,
die dar komen da sechen
waz wunders möchtt geschechen
den rylichen fürsten bald,
der ellend so manigvaltt
waz daz man noch uff erden
schribtt von den werden:
ich main paris und hector,
die uff manlichem spor
sich kunden halten baide.
ze rosse sy uff der hayde
waren nach ir alten sitten
durch den gaste uss geritten.
ze ross ward in der kampff versagtt.
meligaz der unverzagtt
sprach:< wer prises werdekaitt
bejagen welle durch wib gemaitt,
der kere nider als ich ston!
des blütt müss hütt dissen plon
begiessen und der erden grund
durch den kaysser an diere stund.>
heleyna, din dienstman,
der hie blüt farwe ban
hett genetzett durch dich,
der wil, frowe minneklich,
es nun aber wagen
vor allen dinen magen.
zu füsse sich do der süsse
lïss uff sine füsse,
die kreftig waren unde stark.
uff siner aignen mark
begunde er illen vaste
gegen meligaz dem gaste.
erst hüb sich ritterliches spil,
da von ich sider sagen wil:
melugaz do nitt enlieg,
den jungen fürsten er enpfie
mitt ainem schwertte schwere,
daz im gar helffen berre
waz in menger nott gewesen,
da mitte er ouch da genessen
dachte in gantzer sicherhaitt.
do wüste er nitt daz in verschnaid
der vil gütte cyclopez
uff des vil grimen todes mess
von creften zum antlitt uff schwarten.
da begunde on wider vartte
tün sinen kampfe paris. des meligaz tod.
owe der laiden iettwisz
dü dem starken gaste ergie
von dem erwelten ritter hie!
ain straich frumte er im uff den gebel
dem jungen ritter, daz der nebel
uff helme dik enzündett ward.
strittlich ward ir baider vartt.
mitt ellend streit do vaste
paris gegen dem gaste.
ir baider manliche craft
were gern worden sighaft.
nieman mocht sin nitt verwegen
der aine müst vallens pflegen.
ir baider schnelhaitt waz so gross
das es die crïchen
und och die uss der veste.
hector der beste
den jungen troyschen man
mitt wortten mannen do began.
aller erst begie do paris
vor allen krïchen prisz.
des gastes schiltt von horne hartt
untz uff den grund getaillett ward
von des zartten ritters lib.
megtt und raine wib
wurden des schlages innen
ab troye von manger zinnen.
do müste der schiltes blosse
sin todes aidgenosse.
uff herttes helmes ende
fromte im do mit der hende
paris, der gütte ritter,
ainen straich so bitter
der ze ainer wunden geriett,
dü in von dem leben schïd
sinnen töttlichen val
müsten die krïchen all
mitt vil grossen jomer spechen
und trurenklich da an sechen.
< wie sol ich iemer werden
frow uff braitter erden
das ich den anbliken sol
von dem ich serren kumer dol
und sennelichen schmertzen
tragen müss an minem hertzen?
ach gott, waz sol mir cronne?
owe, wie gar unschonne
mich die wiget und daz rich.>
paris, der fürste lobelich,
daz hoptt dem grossen abeschlüg.
dar an so tett er unfüg:
er nam es by dem hare,
für den kaysser zware
werffen er es do began.
mitt den sinnen schied er dan
ze troye an daz burge tor.
mitt behendenklichem spor
ward er in verlaussen.
hüsser unde straussen könig acharon sendet dem agamemnon passirius mit zwergen zu hilfe.
wurden mitt menger pfeller braitt
im ze dienste durch laitt.
allu troyssche diett
do ze fröden geriett.
die fürsten wurden über all
in ainen wunneklichen sal
gefürett und belaittet.
ze fröden in beraittett
alle kurtzwille ward.
manig rubin rotter munde zartt
uss fröden do begunden
schmieren an den stunden.
iettliches fründin ieren man
mitt kusse man do began.
in troye hüb sich wunne vil
von vil manger hande spil.
manig lade und schrin
von harm blanken hendelin
ward da enttschlossen.
den fürsten unverdrossen
liber tag waz geschechen,
des müste man sy in fröden sechen.
in wunne sy do waren
dar umbe man gebaren
die ussern jemerlichen sach.
der kaisser selten verjach
in sinem hertzen wunne
das die troysche künne
alsus den krïchen lag.
sy rou der töttliche schlag
der dem ritter waz geschechen.
gegen dem mer sy do sechen
begunden an der selben stund.
ain klaine rotte ward in kund,
dü zall waz uff zwölff man.
von ziclatte sy an
fürtten riche wappe claitt.
ire ross kurlich und gemaitt
warend verdaktt untz uff den füss.
von der diett ich nun müss
sagen aventüre.
die helden da gehürre
hogrechtt waren alle
und lebtten doch in schalle.
obertthalb dem sattelbogen
mochte man an den unbetrogen
nümen libes gespechen,
als wir für war hören jechen,
won achsseln und hobett:
für war daz gelobett!
für den kaysser sy ritten,
in zuchtt sy daz nit vermitten.
passiriuss hiess ir hoptman.
die zwölff ritter lobesan
erbaitzten one melde
vor des kaissers zelde.
passirius für den kaisser gie,
sine red er anne gevie:
< gott grüsse dich,> sprach er,< fürste schon!
uss indya küng acharon
hatt üns ze dienst in daz land
dir, richer fürste, her gesantt.
du macht üns, fürste lobesan,
für ander ritter dryssig han. passirius, vom kaiser abgewiesen, geht zu den trojanern über.
in aller strittenlichen pflicht
man ünser kainen wichen sichtt>.
der kaisser sprach:< ir mugen wol
alle sin gantzer manhaitt vol
mitt witzen wessen alle:
ich dencke daz er mitt schalle
der üch her hatt gesantt.
illend wider in üwer land!
üwer helffe ich nitt enger:
des sol min trüw sin üwer wer.
üwer zü versichtt ist krank:
von scharppffen speren geschwinder schwank
wird üch bald gewunnen an.
üch zwölff bestünd ain stark mann,
ir müsten alle valles pflegen.>
do sprach passirus der tegen:
< kaysser, nitt vergache dich!
vor allen fürsten lobelich
sol dir und allem herr beraitt
von üns wessen wider saitt.>
ze hand ward der stritt erhaben.
die krïchen an traben
sy alle do begunden.
stritt, den sy da kunden,
übten sy vor den scharn.
ir mütt gunde lützel sparn
anger, plon und velde.
manig fürstenliches zelde
von den kurtzen ward durch ritten.
klenne ward do gemitten
herren oder dienstman.
sy lertten struchen uff die ban
vil mangen sturmes richen man.
der kaisser ir do schaden nan.
was die fürsten an reitt,
ich main die kleinen, so man seitt,
daz müst uff dem anger gar
gesechen werden blütt var.
hector an der zinnen
der ward der nott da innen
und des strittes vestekaitt.
in den salle er do schraitt,
er sprach:< fröwend üch ze hand!
gott hatt üns helffe gesantt.>
dem kaisser, als wir hören sagen,
warend fünff tussend man erschlagen
von der ellenthaften diett.
der junge passirius gertt
ze troye an der burge tor.
hector mit ritterlicher chor
enpfieng die fürsten one pin.
er sprach:< lïben herren min,
gerüchend ir hie alle,
ob es üch gevalle,
by üns vertriben die zitt,
den worten daz ich onne nyd
wil haissen one schwere
üwer aigner diennere!>
passiryus zü dem fürsten sprach: freude in troja, klage agamemnons.
< herr, sid üch min ouge an sach,
so kan ich tugende an üch spechen.
mag üns rittern hie geschechen
genad und beliben dü genuchtt,
so söltt ir wesen des mit fruchtt
daz es mitt stritt üch ze dienst vergolten wirt.>
von troye der kurliche wirtt
sinne gest über all
bracht ze den frowen in den sal.
der küng gegen in uffe sprang,
dar zü in sin gemütte zwang,
die ritter alle geliche.
hector so werliche
manhaitt hett von in gesechen
daz sy in do müsten jechen
von gantzer warhaitt ritterschaft
vor aller der krïchen.
alles troye daz ward do
von in in rechter kunste fro.
sy tatten es von schulden
daz sy si in hulden
hetten alle gemaine.
waz ie fruchte raine
gewurtzeltt sid adame,
die waz nicht in rame
gelich der clainen ritterschaft
an dehainer hande craft.
nun wiss frow, fürste hector,
und lau din sendes herz enbor
in ritterlichen fröden schweben,
sid daz von gotte dir so eben
fügett disse claine schar,
dü doch manlicher crefte gar
so völlenklich in sinnen ist!
so haustu, fürste, och den list
daz du mit manes mütte gar
tüst flüchtig gantzer rotten schar.
der erren tag dir ist betagtt,
du fürste miltte unverzagtt!
dem werden ingesinde
die laussen wir geschwinde
in troye ir zitt vertriben
by megtten unde wiben.
von dem kaysser gar verzagtt
mitt warer urkünd sagt
üns die edle geschrift hie
waz der wunders begie:
sin clage dü ward ungezaltt.
er sprach:< owe, wilder wald,
nun trestu vil der tierre!
daz diu nitt koment schiere
und mich armen verschlinden!
ich waiss war umb sy erwinden,
daz sy mich lond leben in diere nott.
owe, bitterlicher tod,
daz du so lang sumest dich agamemnon läßt sterndeuter kommen.
und du nit enpfachest mich!
alle mine witze
waren in jamers glitze
komen da ich die zarten schar
mitt minen wortten also gar
schemlichen torste so enpfan.
dar umb mag min erre mir engan
und ich verlïssen namen.
min adel möchtt sich wol schamen
sus für bas iemer mere.
krank sind gar min erre.
dü cronne für bas kainen tag
dem hopte min gezimen mag.>
ulixes ains morgens früg
in zorne sprach dem kaisser zü:
< din lib ist gar an eren wund,
du soltt, herre, an diere stund
besenden alle die maister din
die an der wilden sternen schin
künftig sachen kunnen spechen.
die haiss alle dir verjechen
waz dir wunders, here, gar
geschechen sölle offenbar.
daz ist min sin und och min ratt:
won hie laider under gatt
alle tag, fürst, din her.
die besten die sind one wer.
wissest daz dich hie mit craft
haltett maniger mit ritter schaft,
die dir ze jungst alle
endentt mit dem valle,
wiltu es nitt under ston.>
der vil hochgeborne man
besante die künstrichen diett.
menigem wissen do gertt
sin hertze daz er ze hove kam.
waz krïchen ie gewan
der besten von vil hocher kunst,
die stalten alle ir vernunst
wie daz des kaissers arbaitt
gesenftrett wurde und sin laid.
der planetten sunder wesen
ward ermessen und gelessen,
dar zü der glantzen sternnen brechen
maisterlichen ward angesechen
mitt hocher künsten ougen.
dü rede ist one lougen:
der himel waz vil garwe
von vinlicher farwe
gezierett und gereinett
und wunneklich vereinett.
dez clauren himels schibe ward
von mangem lïchten zartt die troyer tun einen unglücklichen ausfall.
gantzlich gar durch wierett.
gemodeltt und gefierett
ward aller sternnen umbe raisz.
und do alsus der planetten kraisz
mitt witzen über sechen waz,
nieman laider nitt enlass
trostes dem kaysserlichen tegen.
fröde müst aller erst bewegen
aller krïchen sich.
do im alsus fröde verre wich,
waz aber daz die von troy uss ritten
mitt vil sturmlichem sitten.
aller fürstenklichen craft
enhïltte in gantzer ritterschaft
pasirius der kurtze.
mitt vigentlichem sturtze
fürtt er do der eren van.
owe des schadens fraisan
der dir, kaisser, künftig ist!
inmiten in kurtzer frist
brach dü riche schowey
uss der statt ze troye.
ir pfiffen und ir hornes schall
über alle krïchen erhall.
mennigem rosse verhengett ward
sine justenliche vartt
gegen dem ingesinde.
manig strauss do geschwinde
von in ward zertrennett.
den krïchen erkennet
aller erst irs heren üppekaitt,
der mengem uff der marke braitt
sins helmes guppffen uff dodes vartt
von schwerten gar zerfürett ward.
doch tatten och ir ellend schin
die krïchen mitt wider pin.
aigiax, der kreftig man,
fürtte des tags der erren van.
die rotten gar zerbrochen
wurden und durchstochen.
von maniger ellentrichen hand
ist üns worden bekantt
die sic da konde erwittern.
von den troyschen rittern
ward der stritt also gross
daz es den kaysser verdross.
da sach man veld und anger
von dem blütte schwanger
daz von lütten, rossen gie.
des kayssers mund do nitt enlie,
mangen usserweltten man
rïff grimenklichen an.
dü menge nam do ober hand priamus verliert zwölf söhne, aiax wird schwer verwundet.
als ünss für war tütt erkantt
daz büch mitt gantzer warhaitt.
waz des tags uss troye raitt,
daz lag alles samend tod
ane die die sich vor strittes nott
mitt strittenlichen listen
in stürmen kunden fristen.
der waren vier zechen gar
uss aller troyschen schar
wider in bekomen,
die andren valle nomen.
der werde küng priamus
in dem jomer valle suss
verlor zwölff der sunne sin,
die alle tödliche pin
müsten kïssen der vartt.
die usserweltten ritter zartt
hörtt man do by den tagen
in troye jemerlichen clagen.
die vorgezaltten helden,
die wider in die selde
komend dennochtt gesund,
daz was hector an der stund
und sin brüder paris,
die baide loblichen pris
dike hetten bejagtt,
als man noch von den heren sagt.
die andren zwölffe waren
von indea die clauren.
der krïchen in diere nott
wol uff zwölff hundertt tod
erschlagen und durch stochen.
och hette sich gerochen
der starke helde fraisse.
der troyschen raysse
waz uff nün hundertt tegen
vor der veste tod gelegen.
des kayssers mütt do ain tail
lïss sines trurens mail:
fröde by ainem taille er
gewan nach sins hertzen ger.
ulixes sprach aber do:
< kaysser, du machtt werden fro
vil wol, ob du selber wiltt.
fraisse dir an dinem schiltt
hie laider ist gehürdett:
aiax ist gemürdett,
daz er ist krank und ungesund
und von maniger wunden wund.
daz ist min maiste schwere
daz der vil selden berre
ist versertt in jomers schla.
ich waiss in pontuynssula
ain magtt minnenklichen,
beschaiden und frödenrichen,
dü beste artzatine,
dü von allem sinne
mesterschafte ie gewan.
...
richer kaysser lobe san,
es ward nie schmertz so getan, ulixes trifft in batmoss drei nackte männer.
den dü magtt unmassen togen
sichtig wirtt an mitt ogen,
...
dü rede ist one logen,
er müsse von ir kunst zergan.
die selbig junkfrow minesan,
ich nem, fürst, die ie sa,
genantt ist sy medea,
die diere kunst hautt gewaltt.
dar zü ist sy wolgestaltt,
küsch und da by mineklich
ist dü fruchtt so lobes rich.
der sy mitt ogen mag gesechen,
des lib müss ir dez wunsches jechen.>
der riche sinnen dienstman
mitt witzen flechen began
daz er sinne sine gar
durch zuchtt gerüchte richten dar
nach der magtte mineklich.
ulixes do nitt sumptt sich,
dratt er von dem kaisser schied,
als im sin listig hertze rïtt,
daz wilde mere hin ze tall.
mitt im kosse er über all
der werden krïchen man.
in ainer galleyen er von dan
iltte schier uff den fluss.
sin schiff nam behenden schuss
über des wilden wages flütt.
sy waren alle wol gemütt,
ze laisten sy im alle
swürend mitt richem schalle
waz der fürste weltte
und bilich wessen seltte.
für menge habe er gefloss,
mitt im sin werden aydgenoss,
die er dar zü hett erweltt.
der vil kurliche held
in batmoss die insel kam,
da vand er inne dry man,
die alle warend wette bloss
und sy des lebens gar verdross.
der herre gar one schwere
fragett sy der mere
waz unglükes in wonte by,
daz sy suss aller wette fry
warend so schamlich geton.
...
under den drin sprach ain man:
< es hatt ain ritter geton
uns den kreftenklichen schaden,
von des hand wir über laden
sind mit schwerer arbaitt,
daz geschach von strites underschaid.
mitt schwerten under ünsern dank
unsz der herre bezwank.
hercules waz er genant,
der mit ellenhafter hand
üns bracht in ungefelle,>
sprach do der ain geselle.
< verwunden mocht er ünser nicht, ulixes trifft medea auf der insel pontus.
doch gab er üns jomers pflichtt
von schweren schlegen ungezaltt,
daz üns erluppfett und erschaltt
ward baide hutt unde vel.
üns hett der starcke ritter schnell
gar onne schultt dar zü bracht
daz üns sterbens ist gedacht.>
ulixes, der erweltte man,
antwurtten do in began
uss milttem sinne und sprach:
< der üch üwer ungemach
mitt wortte da beneme,
were daz es üch gezeme,
möchten ir ichtt wider kumen
des schmertzen den ir hand genomen?>
< genade an, herre,> sprachen sy,
< wir wurden noch wol sorgen fry
der üns helffe tett erkantt.>
ulixes sich ir under wand,
claiden er die helden began
und bracht sy mit im von dan
dar nach für troye in daz land,
da in fröde ward erkantt.
für bass tett er sine vartt,
dü ward lenger nitt gespartt,
von patmoss wider uff daz mer.
vil gar mitt minenklicher wer
flussend die unverzagtten da
über den tïffen ye sa,
untz daz sy wurden sichtig an
pontum, dü insell wunne san.
medea, dü vil schönne, hie
by des wassers stade gie.
vor ir traib daz megetin
ain wunnekliches lemelin,
des schoppffer der waz guldin
und gab so wunne farwen schin.
do dü vil müttes veste
ersach do disse geste
dortt her illen gegen dem stade,
sy gedachtt daz ir schade
geschech an ierem tierre.
dü zartte und dü zierre
mitt ierem lame wunnesan
...
gegen ires vatter veste.
die rylichen geste
kertten do ze lande.
ulixes fröd erkantte.
man saitt daz er mitt hübschhaitt
könde ain kunst, als man saitt:
wer in mitt ogen ansach,
daz im der frünttschafte jach, ulixes, von herkules freundlich empfangen, bringt seine bitte vor.
wer daz were: by den tagen
er ze troye suss dicke wer erschlagen.
den wunsch gab im on alles we
sin raines wip penolope,
dü aller tugend, als ich es las,
ain rechte ortthaberin waz.
medea schrecken do gewan
do sy die geste fraissan
suss verwapnett hette gesechen.
truren in irem mütte spechen
dü vin und och dü blügende
von der gesichtt begünde.
mitt truren dü gütte gewan,
dü mineklich gie von dan
da sy ainen ritter wiste.
dar trügen sy ir liste:
dem selben helden unverzagtt
ward der geste kunst gesagtt.
dis waz hercules der tegen,
der vestenkliche konde pflegen
aller ritterlicher mugend.
die raine betwang ir jugend:
sy clagte im der geste geschicht
wende und anders nicht.
der ritter zornneklichen sprach:
< des müssen sy gross ungemach
liden uff dem geschaide,
daz sy dich diner waide
vertriben mit dem lame.
sümliches wame
müss alhie ze zolle stan.>
verwapnett gie der küne dan.
nun waren och komen ze lande
die ritter one schande.
in fraisse er die fürsten vand.
do im ulixes ward erkantt
und er im under dü ogen sach,
dekainer hande ungemach
mochte er den gesten getun.
in twang sin ritter licher rün
daz er die heren alle
enpfieng mitt richem schalle.
< wes mütten ir helden?> sprach er.
< alle üwers hertzen ger
sol hie haben ober hand.>
ulixes naigtte ze hand
sin hoptt gegen dem werden man.
er sprach:< herre wunne san,
vor troye ain künner ritter
litt mit wunden bitter.
sin nott und och sin arbaitt
die sig üch, fürste, gesaitt.
mitt flisse, ritter unverzagtt,
gerüchett bitten aine magtt,
die hand wir alle wel gesechen. medea und herkules reisen mit ulixes nach troja.
des müssen wir üch verjechen:
schame traib sy hinnan,
do sy üser ward innen.> -
< ir fürsten, tünd mir daz bekantt
wie der ritter sy genantt
der so tieffe wunden traitt!>
ulixes do nit vermaid,
der helde von im genemett ward.
< owe der jemerlichen vartt
daz ich sender ie ward geborn!
und ist ajax der usserkorn
vor troye alsus worden wund,
man sol mich in vil kurtzer stund
mitt der megete ye da sechen,
ob im haille möge geschechen.>
schiere mitt lutter stime
usser sendem mütte grime
der vil sturm riche man
der schönnen rüffen do began.
er sprach:< frow medea,
lau dir, kind, wessen ga!>
ey er daz wortt voll sprach,
an dem stade man da sach
die schönnen mit dem schaffe.
vil gar on alle strauffe
sprach der ritter lobes wertt:
< ist daz din hertze trüwe gertt,
min brüder und der din
duldett vor troye sende pin
von vil tieffen wunden.
achte daz er enbunden
werde von des todes pin!> -
< owe>, sprach daz megetin,
< trachten daz wir troye gar
komen zü, der krïchschen!
und ist er nitt jetzund tod,
ich tün in fry vor aller nott.>
nitt lenger sy da bitten
daz sy die vart vermitten.
mitt den gesten sy do
schieden von lande gar unfrow.
ir schiff daz hatte geschwinden gang,
doch waz in do dü wille lang.
hercules mitt züchtten sprach,
do er die dry ritter sach
bin ich uff dem wage:
< ich han mit jomers plauge
üch gefrümett arbeitt,
zierlichen ritter gemaitt,
daz müss mich rüwen iemer.
ich wil erwinden niemer
ey ich beholle mit ritters craft
üwer aller frünttschaft.
wider söltt ir enpfan
üwer gewand wunnesan,
daz noch von miner starken hand
kampffes schrantze nie enpfand.>
daz geschmide er in do
antwurtte: sy waren fro
und hetten wunne denochtt mer.
ulixes, der tegen her,
hette sy och geliche medea heilt ihren bruder ajax.
mitt klaiden gemachett riche.
uff ainen liechten morgen frü
flussend sy für troye zü.
do der kaysser wunne san
sinner fründe kunft vernan,
des ward er innenklich fro.
die erwelten er do
enpfienge mitt zucht alle,
mitt manigem richen schalle.
allen krïchen behagtt
daz lemlin und och dü magtt.
altte mitt den jungen
zü dem stade trungend.
agmonen under die arme nan
die schönnen und fürtt sy dan
in ain vil wunneklich gezeltt
von dem mere uff daz veld,
da aiax der vil künne lag
und kranker fröde pflag.
der wunde waz unmassen fro
do er ersach sin künne do.
< nun enmag mir fürbas
geieren kainer wunden hasz:
werend sy alle gifte vol,
so fürcht ich kainen jomers doll.>
media für yr künne
gie, michel wart ir wunne.
aine büchssen guldin
hette daz claure megetin
nach by irs hertzen want.
mitt ir mineklichen hand
begunde sy dar nach dasten,
lützell sy gerasten
woltte an der stunde.
getratt ward der wunde
gesalbett da er wunde waz,
daz er schnelleklich genass
von aller siner schwere.
dü zartte seldenbere
hochlichen gebrissett ward
von mengem ritter uff der vartt.
daz lambe schon wunnesan,
wer des ain ainig hare nan,
was er uff den tode wund,
laitt er daz har in sinen mund,
enkaine fraisse im für bas
nicht ward untz er wolgenass.
hie mitt hernertte daz wib
vil manges werden ritters lib.
dü raine wipliche fruchtt
pflag also frowklicher zuchtt
daz ir lobe all da gertt
vor aller weltlichen diett
zem besten sicherliche
vor manigem fürsten riche.
ir wisshaitt was och also grosz
daz sy an dem gestirnne kos
waz wunders söltte geschechen:
daz kunde sy wislichen spechen.
der kaisser ains tages sassz,
an siner sitten one hasz
medea dü vil raine.
der himel gemaine
waz von liechter farwe,
daz gestirnne garwe
gab dar uss gar lïchten. medea rät, achilles herbeizuholen.
dü schönne do begunde spechen
dar an sunder logen.
lachen sy so togen
gegen allen fürsten do began,
daz schönne lachen sunder wan.
agmonnen, der riche held,
sprach:< din lib gar usserweltt
hatt erblikett wunder:
schönne fruchtt besunder
gerüchen wir herren alhie,
ob es dir gevalle ye,
hartte flechlichen bitten
daz du durch werden sitten
und durch din erre lassest werden kund
wes du habest an diere stund
geschmiertt vor üns allen.
die frage lau dir gevallen!>
sy sprach:< ain minekliches wib
fürett ains fürsten lib
underm wage dur daz mer.
ir ist gesagett, sin manlich wer
sölle all hie verenden.
den herren wil sy schenden
mitt wiplicher wette.
...
achiless so ist er genantt.
diu frowe ist mir och erkantt,>
sprach sy,< in minem sine.
dü selbe küngine
ist gehaissen thetisz.
des soltu, fürste, sin gewiss:
und keme der held in daz land,
ir aller erre wurde zertrand
die sich da setzend wider dich.
sin lib der ist gar manlich.
untödmig so ist sin vel:
das uff in hundertt ritter schnell
schlügen da zü malle,
daz sage ich üch one twalle,
in müste werden nott erkantt
von siner einigen hand.
sich, kaisser, wiltu pris bejagen,
daz wil ich dir, fürste, sagen,
so haiss in süchen in kurtzer frist.
er kan uff vechten menigen list.
die lertte in ain maister frow,
der ist genenett schirow,
halb rosse unde man,
der vil geschwinder sprunge kan,
die hatt er och gelertt in.
du wirb nach im, daz ist min sin.
wol soltu wissen daz mit craft
daz du erweltte ritterschaft
müst all dar besinnen,
söllen sy in nacher gewinnen.> die helden entschließen sich, medeas rat anzunehmen.
was vor der veste fürsten waz,
die besante one allen hass
der riche kaysser sorgen fry
und tett in kund wie im by
dü magte waz gesessen,
und waz sy wort vermessen
saitte, dü tett er in kund.
hermolaus de therbund
zü dem richen fürsten sprach:
< wer min ratt nit ze schwach,
den weltt ich dir gernne tün,
möchtt ich mitt bejagen rün.>
der kaisser sprach:< wer mir gitt
wisse lere an diere zitt,
dem wil ich unerbolgen
gernne des selben volgen.>
hermolaus aber sprach:
< nieman kan ünser ungemach
genden so wol uff alles mess
als der fürste ulixes,
dem ist manig rich erkantt.
den geertten ritter hoch genantt
sicht gernne alle zunge.
wir wüssend daz der junge
inn wol one alle schande
bringen mag ze lande.
mitt dem sol aiax varn,
der kan sin ere wol bewarn,
und da by hercules der tegen,
der kan der raisse wol pflegen.
so sind sy aller sorgen fry,
wil in der here wonnen by.>
der fürste aber ward besantt.
der kaisser tett im erkantt
die red als im daz megetin
uss rubin rottem munde vin
hette vor gemachett - kund.
der held sprach aber an der selben stund:
< es sig tag oder nachtt,
waz du mir gebïtten macht,
daz sol balde geschechen.
in dinem dienst man mich sechen,
herre, ze allen stunden sol,
daz zimett miner wirde wol.
wa ich, helde, anders tett,
so were min wirde unstätt.
ich mitt willen mere,
kaisser gütt, dine erre.
kaisser, din hoche wirdekaitt
trybett mine sinne gemaitt
mit gütem willen dar zü
daz ich dir spatt unde früg
willenklichen sy beraitt.
fürste, daz sy dir gesaitt:
drü hundertt sarjande,
die müsse ich von lande
mitt mir füren uff daz mer,
die mitt manlicher wer
sich halten kunnen alle.
kaysser, ob es dir gevalle,
so sende in alle riche
da man kostliche
gewine kromes gantzen hortt.
für war soltu mine wortt,
herre, brüffen und verston:
waz ze wiben one won
hörtt hübscher dinge,
dar nach trachtt und ringe ulixes fährt als kaufmann aus, um achilles zu holen.
wie du diu gewinst.
ob du dich rechtt versinst,
so sol daz balde geschechen.
man sol och an dem kielle sechen
helme, sper und schönne schwertt.
ich waiss wol, wen der tegen werd
dis wunder alles sichtig wirtt,
der junge denne nitt verbirtt,
er öget sinen altten tuk,
gegen den schwertten tütt er zuck.>
medea dü dirnne
bliktte aber an daz gestirnne.
aller erst dü vil gewere
saitte umb in rechte mere.
uss wisem munde sprach sy:
< vil erweltter kaysser fry,
er wonnett by zwölff megten rich,
der sind ainliffe sicherlich
von sinem willen worden wip,
für war so seitt dir daz min lip.
anders ich dir senden man
mitt wortten nitt beweren kan
dekainer schlachte wunder.>
schiere da besunder
ward mitt listen do beraitt
mitt manger hande, so man saitt,
daz clennott mag gehaissen,
sinen libe do raitzen.
begunde der vil stätte man
ulixes der schied von dan
rechtt als ain kromere;
aiax der gewere
und hercules der schande bloss
wurden sin vartt genoss.
waz ye ward von geschmide,
von golde oder siden,
menig tüch so wunneklich,
da mitt frowen übend sich,
der ward wunder, als man saitt,
durch schonhaitt in den kïlle.
cromery rich von gestaine
in claurem golde raine
gaben da den clauren schin.
da by lag manig vingerlin,
daz rainen frowen hortte an;
da by waz man erdenken kan
von purper, samett, paldegin,
das lüchtett und gab da wider schin.
huben rich gestrikett,
von frowen hand gerikett,
mitt vinen pörttlin wol durchlaitt,
vand man da, als man noch saitt.
da by mochtt man och wartten
spïsse helm, hellobartten,
vil von halspergen claure,
die in aller nützest waren, abenteuer während der fahrt.
begelhuben gehangen
sy hatten da getrangen.
der kïll eben unde wol,
kreftenklich on allen dol:
won da warend inne
ritter die mitt sinne
inn wol kunden gerichten,
nach den winden slihten.
frylich unde one alle laid
verainbertt on unmessekaitt
was der miltten helden mütt,
die raine waren unde gütt
und an wirde volkomen,
als wir von in hand vernomen.
in aine gegne, so man seit,
floss ir kïlle gemeitt,
die hiessend syrande.
die hetten in dem lande
beschowett nie so richen hortt,
dar umb si vil grosses mortt,
woltten dem kromer wunnesan
und siner diett gebruwen han.
ulixes dannen nitt enschïd
gegen in er ze statte gertt,
mitt mengem sarjande
stïss do ze lande.
wunder da gesechen ward.
der sirande unverspartt
gertten sübenhundertt dar
zü diere wunnenklichen schar
der grossen und der langen.
mitt manger schweren stangen
ain vil layde herfartt
zü dem krome geschiffett ward.
aiax do mitt züchten sprach
< ist üch, herre, ungemach
von dekainer hande diett
geschechen, dü ie her gertt,
der antlatt üns one spott
nitt hie engeltten durch gott.>
der aine wider sache sprach:
< schwig, din kossen ist ze schwach:
getag der rede an diere stund
und lau dir masse wessen kund,
oder dir wirtt des lebens büsz!
du macht niemer ainen füss
für bas gerichten mere.
den segel bald uff kerre
und lau den kïll hie bestön,
den müstu ie verloren hon
und dar inne all din cron
...>
do dis ulixes vernam,
in die absitten er endran.
dü starken suriande
tratten von dem lande
gegen ainer clussen hin ze tall.
aigax gegen in über all
sprang uff die veste.
die unverzagtten geste
iltten im uss dem kïlle,
gegen den vigenden waz in gach. der kampf mit dem raubvolk der suriande.
das veld wart suriande vol.
hercules uff strittes zoll
hieltt sich und der unverzagtt
aiax, von dem man noch sagtt.
amivall ain krïche
von jungen jaren, als üns lasz
von eschlibach der wisse man
in siner geschrift. uff heldes ban
gegen den vigenden unbetrogen
sach man och dissen ritter zogen.
mitt schneller behendekaitt
amivall des tages straitt.
der wig hertte hercules
und aiax stifte todes mesz
menigem ungetrüwen man,
das blütt uss tïffen ran
gegen dem mere, hören wir sagen.
den sol man vil klaine clagen
wer durch sinen über mütt
dem andren schalklichen tütt.
uff dem stade by dem mer
behieltt daz wenig her
priss und volle wirde.
ir stritt waz mitt begirde
manliches rümes vol.
die da den faigen kröm zol
enpfiengen mitt schande,
daz warend siriande.
das für war gelobett:
manig ronnen grosses hobett
ward da von den jungen
mitt schwertten abgeschwungen
mitt helsen und mit kragen,
als wir für war hören sagen.
aiax mit siner ainen hand
schlüg nider uff dez meres sand
der ungetrüwen in der nott
drü hundert sirianden ze tod,
die alle vallens müsten pflegen,
onne die harcules der tegen
schlüg und der chirche,
der kunde man nit wissen zal.
waz in der selben insell waz
manlicher diett, nieman genas.
mir seitt dü geschrift besunder
waz ungezalter wunder
den ellenthaften alle hie
dennocht von wiben wider gie,
die stark waren als die man.
die wolten och den crom han
die grossen und die jungen
gegen dem kielle sprungen
mitt unwiplichen sitten.
dü übel tüffelinen stritten
mitt der milten ritter schaft.
gott müsse sig und craft
geben den gesellen
und müss die faigen vellen! der sieg über die weiber.
ulixes mitt sorgen
alles lag verborgen
und lïss manlicher craft
all da sine gesellschaft
in strittenlicher arbaitt.
dü unwiplichen schar beraitt
mit stächlin kolben sere vacht.
die völle untz uff die dritten nacht
wertte disse sende nott.
menig starkes wib den grimen tod
müste bejagen und behollen.
den daz leben ward verstollen
von der üblen frowen schar,
der warend uff drü tussend gar.
aller erst die cromere
wurden fry vor schwere.
alsus schïden von dan.
aiax wartten do began
war ulexes were
komen. disse schwere
twang die ritter alle do.
baide trurig und unfro
wurden sy do gesechen.
ze jungst ain geselle spechen
begunde den kïl hin ze tall,
da den zaglichen val
ulixes hett geton also.
hercules der ritter fro
ward do er den herren sach.
waz in strittelich ungemach
ie vor berürtte,
dü gesichtt im daz enpfürtte.
der ritter zaigtte in allen,
do hüb sich frölich schallen.
mitt tugenden one schwere
ward der cromere
güttlich an gelachtt.
sin truren ward verschwacht.
michel wunne hüb sich
under den fürsten lobelich.
die zitt sy all mitt schimpfe
vertriben mit gelimpffe.
das mere sy ylten ze tall
do mitt fröden über all.
rilich waz ir aller spott.
sy sprachen:< herr, so helff üch gott,
wie stund iu, held, üwer mütt
do die faigen unfrütt
ünser habe wolten han?>
< da von ich nitt gesagen kan,>
sprach der herre ulixes.
< des vil bittren todes mess
die vorchtt ich nie so harte.
da begenen üns uff der varte
stünd die fräffenliche diett,
von fröden mich daz do schied.
daz fügtte daz ich endrann.
die warhaitt ich üch allen han,
werden ritter, allen gesaitt
uff min besten ritter haitt.>
der sende rede ward getagtt.
die stoltzen ritter unverzagtt
ilten dar nach in ain land
darinne in wunder ward erkantt
von seltzener geschichte neuer kampf mit einem roten volke.
von mengem bösswichte,
die alle warend rott gevar.
ulixes nam ir gütte war.
in der insollen waz genuchtt
von menger hande rainen frucht,
die in süssen schmake bar.
< gegen dem wilden wage gar
solten wir nun streben dar!
wir müssen zü der rotten schar,
des oppses haben ain taill.>
< owe>, sprach on allen mayl
ulixes,< der vil grossen nott!
so sind ir sicherlichen tot.
der rotten lütte ist also vil
daz ich es iemer clagen wil.
und sol ich üch verlïssen
so müss ich jomer kïssen
entwellend, helde, schmertzen
minem senden hertzen
und lond üns daz opsse sparn
und vere von den rotten varn!>
die fürsten sprachen alle do:
< üwer mütt statt unhoch.
waz mag, herre, betütten das
daz ir müttes sind so lass?
nun sind ir doch ze man erweltt,
anzesechende gar ain held
und doch des müttes ain zage:
daz ist ünser aller clage.>
uss rïchem mütte aiax da sprach:
< wer haben müge gütt gemach,
daz rautt ich im mitt sinnen,
der sol nüt sorg beginnen
von kainer hande stritten,
daz rautte ich ze allen zitten.
die wille wir uff diere vartt
sin>, sprach aiax, der ritter zartt,
< so wil ich, lïber herre min,
mitt willen üwer kempffer sin.
min gemütte statt mir gar
ze der fruchtt und ze der rotten schar.>
gegen dem lande sy do
mitt willigem mütte fro
kertten segel unde mast.
hercules, der erren gast,
hüb sich an des kïlles,
da der buhurtt und daz mortt
über in allain müst ergon.
gar uff strittenlichen won
stünd sin sine unde mütt.
schiere waz der helde gütt
zu in komen uff daz land,
da er ir süben tussend vand,
die alle hetten garwe
gemain rotte farwe.
sich hüb von in über all
michel gelächter unde schal,
des ward in mannes sinnen do
der künne ritter vil fro.
die ungetrüwen rotten
den begunde notten
uff den ritter ellenthaft.
doch schüff sin inliche craft
daz er stonde belaib
und mit in schumpfentüre traib. sieg über die roten.
wer uff in wolte gachen,
dem müst der tode nachen.
in diere aventüre
schlüg der vil gehüre
der rotten achthundertt.
des dings sere wundertt
den herren ulixes
daz der ritter hercules
die rotten diett unraine
bestünd da alters aine.
aiax lenger nitt enbaitt:
sines brüders arbaitt
duchte in vil und genüg.
der raine baldes ellend trüg.
für den jungen er do sprang,
von stachel im ain schiltt erclang
an siner fräfflen hande.
schiere hett ain ende
der rotten faigen hoffartt.
lenger ward da nit gespartt:
ir tussend nomen ende
von des künnen hende.
aller erst von schiffe sprungen
die werden und dü jungen.
do dis die rotten sachen,
daz man uff sy gachen
begonde mit behendekaitt,
ze fluchte wurden sy beraitt.
der minenklichen fruchte
ward mit ungenuchtte
fraisslichen zü gesechen:
die ritter, als wir hören jechen,
trügend ze kïlle
des oppses do mitt schalle.
rylich ward ir hinfartt.
die unverzagten ritter zartt
kertten mit ierem schiffe dan.
der erren riche dienstman
warend ires gevelles do
alle unmessenklichen fro.
sy wurden gar in kurtzer stund
sichtig ainen tïffen,
der by dem mere nache lag.
das tall wilder dinge wag.
da hortten sy aine stime
von frowen munde grime.
daz waz ain minekliche magtt,
laider an fröden gar verzagtt,
der hette sich an den stunden
do gar under wunden
ain michel rysse fraissan
der der megte wunnesan,
wolte sin gelegen by.
dü raine junckfrow fry
dar umbe schwere genüg
in ierem senden hertzen trüg.
die stime der vil armen magt
hortte aiax der vil unverzagt.
des kïlles
batt do der gewere
sich ussz schiffen an daz land
da im dü stime ward erkantt
worden an der stunde
von der megtte munde.
dratte daz ergangen waz. aiax befreit eine jungfrau aus der hand eines riesen.
aiax der fürste one hass
von dem schiffe ussgeschraitt.
dem edlen helden gemaitt
waz in daz talle unmassen gach.
nieman batt ime nach
illen do der unverzagtt.
er kertte da er die magtt
vand. in kurtzen stunden
von laid ward sy enbunden.
abiron genemett was
der grosse der der megtte hass
durch sine valschen mine trüg.
aiax er sach wa er ungefüg
er stalte mit der werden fruchtt:
doch waz ir raine genuchtt
des magtums ir nit genomen.
were aber ir da nit enkomen
ain kempfer blügender tugend,
sy hett megtliche jugend
von dem rissen do verlorn.
daz wante der vil hochgeborn.
abyron an der stunde
lachen da begunde
den usserwelten ritter an.
der edlen magett dienstman
frumpt im ainen sölichen straich
daz er vervellwett unde blaich
wart da sunder logen
under sinen ougen.
schier lïss sin lachen.
er begonde machen
sich nach sinner stange.
der unmassen lange
an den ritter kertte,
als in sin ellend lertte.
umb den ritter unverzagtt
schraig dü trostlosse magtt
daz in gott an der stund
genedenklichen da enbund.
von iren kreften mengfaltt
ward talle und haide erschald,
das tatten wechselschlege gross:
der galme in der wilde doss,
dar zü uff daz wilde mer:
das schüff ir manliche wer.
hercules do iltte nach,
zü dem galme waz im gach.
der künne fürchten do began,
der vil unverzagte man
litte grosses ungemach.
...
er iltte hin zü untz er ersach
waz von in baiden geschach.
under ainen vigbome
nam er ir strittes gome
und lügt der senden nott.
aiax für den grimen tod die jungfrau lädt die helden auf das schloß ihres vaters.
wol sin selbs bürge ward:
dem rissen er mit geschwinder vartt
sin vil künnes leben nam
und fürtte antonnen von dan,
die usserwelten magett zartt,
die von fraisse erlösset ward.
by der hende er sy gevie,
ze kïlle sy vil schiere hie
fürtte, dü im zü der vartt
willenklichen volgen ward.
anne schand sy von dan
gefürtt ward die magtt wunnesan,
dü uss sender arbaitt
waz enbunden, so man saitt.
uff des vil wilden meres flütt
fragten sy die helden gütt
wie dü schönne gewere
...
dem vil ungetrüwen man.
der rede antwurten began
dü minekliche süsse:
< min mund üch sagen müsse
nüt wan die warhaitt:
min vatter rich und gemaitt
gesessen ist hie nache by
uff ainer schönnen vesty fry.
gester an dem morgen frü
tratt der ungehüre zü
zü mins vatter veste,
der dik frömde geste
hatt ze husse gebetten.
( sin tugend ist usser jetten
vor allen fürsten raine.)
gester früg ich aine
von der burge kertte,
als mich min tümhaitt lertte.
über ainen küllen brünnen
min vartt unversunnen,
lïben mine herren, was.
do ich ob dem flusse sasz,
do erschlaich mich der grosse man
und fürtte mich von dan.
hemer ist dü burg genantt,
wir nachend der all ze hand.
da söllen wir beliben
und disse nacht vertriben.
mitt wiplichem sitten
gerüch ich üch, fürsten, bitten
daz ir nitt keren für bas.
des beger ich önne hass.
ir volgend miner lerre
durch aller ritter erre
und rüchend üwer raise sparn
und mit mir ze husse varn.>
die raisse ward ir unverseit.
iemitten do die helden gemeitt
wurden die veste wunnesan
willenklichen sechen an,
da innen erre und gemach
und alle tugend inne geschach.
frölich mit gantzen willen so
wurden sy enpfangen do. empfang im schloß des antinus.
schier ward dü rotte ersechen,
von der veste sy do spechen
begonden. daz megetin
sass enmitten under in.
und do sy ze lande suss
kertten ir segel, aminus
ward des gesindes do
in sines hertzen grunde fro.
frölich er gegen dem stade gie,
mitt wirdekaitt er do enpfie
die ellenthaften ritter gütt,
mitt den dü magtt wolgemütt
mitt fröden ze husse kam.
der riche fürste tugend sam
fragtte sin kinde der mere
wie es ergangen were.
sy sprach:< da soltu wessen fro,
und lausse din gemütte ho
sin von gantzen trüwen,
und lausse dich nitt rüwen
daz du her bist bekomen!
die miltten rainen und fromen
soltu enpfachen mineklich!
dinen vigende fraisslich
hand sy brachtt in den tod
und daten dich da fry vor nott.
vatter, sich den ritter an
und danke dem usserwelten man,
des kampffe waz gar ungefüg!
abyronnen er erschlüg
mitt manlicher tegenhaitt.
daz im des danke würd gesaitt,
daz zimett wol den erren din.>
ammusse one alle pin
den künnen fürsten umbe schloss
( sin tugende des nitt verdross,)
nach gegen sinem hertzen;
won er im allen schmertzen
hette gantzlichen benomen.
des waz sin mütt ze fröden komen.
gegen der richen veste
brachte disse geste
ammusse der riche
in fröden wirdenkliche:
won sin sinne und sin mütt
die waren baide hartte gütt
gegen der fürstenrichen schar.
do dis dü küngin gewar
ward, des...
... frucht wandels bar
ze husse hett dü kere
mitt manger herlichen erre
geton und durch sy sunder hass
so kaysserlich gefochten waz,
des frowte sich ir zartter lib.
contulo, daz schönne wib,
mitt fünffzigen junkfrowen
woltte die fürsten schowen
von den ir haill geschechen waz.
ir raines hertze one allen hass
sy der zuchte nitt enlie, ulixes teilt antinus den grund der reise mit.
gegen dem gaste sy gie.
dü mütter tett der tochter kund
daz sy gernne an der stund
den werden ritter wolte sechen
von dem ir haille waz geschechen.
antowa, dü frye magtt,
tett erre dem ritter unverzagtt
do behendenklichen kund.
cantola do an der stund
den mineklichen ritter ie
mitt wibes armen umbe vie.
dem werden ritter an der stund
iren süssen rubin rotten mund
bott sy. der zuchte dienstman
aiax den fürtte sy von dan.
uff die burge wunneklich
wurden die geste lobes rich
gelaittett alle über all
in ainen so rylichen sal
da in erre und gemach
und alle selde geschach.
antinuss der kunge do
waz mitt sinen gesten fro,
lipplichen er sy dicke
mitt mangem senften blike
herlichen anne sach.
zü dem hoptman er sprach:
< herre vil gehürre,
uff frömde aventüre,
denke ich daz ir sigend gvarn.
der mere ir vor mir nitt sparn
söllt durch beschaidenhaitt!
riches kromes hortt gemaitt
fürend ir aller hande.
da von ich gernne erkantte,
daz ir mir, künnen ritter zartt,
kuntt tätten üwer vartt.
uff die hochen wirde min
sol üch min fragen nitt schade sin.>
ulixes zü dem fürsten sprach:
< ich waiss, daz ir üns ungemach
nitt fügend, held, mitt kainer tatt,
als üch min oge ersechen hatt.
so sol ich vor üch nitt vertagen
war umb wir usz sind, wil ich sagen,
her bekomen in dis land.
ein künftig ding ward üns erkantt
vor troye von ainer magett,
an der wisshaitt ist betagett.
von ainem ritter ward ir kund
ains nachtes ze ainer stund
an der lïchten brechen,
( begunde üns ir munde sprechen)
das der selbe ritter fry
in wibes watt gesteckett sy.
den süchen wir mitt listen,
wa wir den ritter wisten.> antinus reist mit den griechen weiter.
antunus, der edel man,
der mere schmieren do began.
er sprach:< in hatt mit sorgen
thetiss, min bas, verborgen,
achilles, helde, so ist sin name.
sid ir mich weltlicher schame,
herren, hand gemachett fry
und ir mir helfflichen by
an miner fruchte sind gewesen,
den starken helden usser lessen
wil ich üch zaigen willenklich
mitt gantzen trüwen sicherlich,
wa er litt verborgen,
da inn sunder sorgen
halttett ain küng für ain magtt.
der selbe ritter unverzagtt
nicomedes ist genantt.
sinem libe ist unbekantt
umb den manlichen lib,
er wenett daz er sy ain wip,
als mir mitt grosser kündekaitt
von miner bassen ist gesaitt.
durch üch so wil ich mit üch varn
und der raise nit ensparn.>
des lachten do mitt schalle
die werden geste alle.
ze dienst sich do der burge diett
den gesten bott, als in gertt,
allen iere stättekaitt.
der riche fürste gemaitt
tette da den edlen kund
gantze wirde an der stund
mitt allem dem daz der tag
mitt völle belüchten mag.
dar zü bar er in rüwe gütt:
daz gab den gesten hochen mütt.
der edlen künginen
pflagend mitt sinen
vier und zwainzig frowen,
die man da mochte schowen
ze wunsche: uff loblich pflicht
an dienste sumpten sy sich nicht.
morgens do der tag uff gie,
ulixes ze kïlle;
die sinen denochtt lagend,
süsser rüwe pflagend.
uff die burge der unverzagtt
brachtt besunder ieder magtt
aine wunnekliche crone,
die von golde gar schonne
waz und och von gestaine,
gefinett hartt raine;
dar zü tüch von syden braitt.
sy wurden fro und gemaitt.
suss ward och mitt sinne
der miltten küngine
da ze mitte verlon
cronne und für spang.
dar nach die fürsten alle gelich
ze kielle begunden rüsten sich.
mitt in der fürste antimusz
woltte schaiden von huss.
der edel ritter, so man saitt,
sette in dank ir hübschhaitt. kampf mit den mohren.
des edlen künges helden werd
ward da verlaussen menig schwertt
glantz und gefassett wol.
sy wurdentt alle fröden vol.
dü vil schanden blosse diett
do von lande geschied.
man und frowen
sach man ir vartt da schowen.
die rainen minekliche
sprachen alle geliche:
< gott erlausse üch aller schwere!>
disse edlen kromere
sy komend schier uss ir geschicht.
ir segel ward da uff gericht:
sy hetten senfte winde,
claur wetter linde.
der herren schiff gar eben gie
war sy wolten oder wie.
lutter waren die tage.
mitt manger seltzener sage
vertribend sy alle do die zitt.
onne wandel sunder nyd
waren ir aller hertzen,
sy doch schier schmertzen
müsten dulden unde tragen,
als wir für war hören sagen,
von ainer ungetonnen diett,
die uff dem mere gegen in geriett:
daz warentt alles moren.
disse ungestaltten törren
wolten in ires cromes habe
mitt stritte han gewunnen abe
mitt vil manlicher wer
enmiten uff dem wilden mer.
die vigend unclügen
alle bogen trügend
und straullen dar in gezogen:
doch wurden sy an dem crom betrogen.
schiere daz geschütze
müste werden unnütze
dem schamlichen künne;
krank ward ir besten wunne,
samend sy umb giengen.
der schwartzen schwertt geviengen
menge angsteliche schartten.
das har mit den schwarten
ward in laittlich abgeschoren.
ir machtt dü waz verloren.
von den werden krïchen
müsten die moren schen.
menig schwartzer gebel by den tagen
ward von liben geschlagen
und onne aller schlachte wer
geworffen in daz wilde mer.
doch wertte diere stritt
wol uff ains sumers tages zitt.
antinnuss, der starke tegen, der kampf in der meerenge.
hette och strittes gepflegen.
der vigend habe waz in unwerd:
won wer ie rechter tugend gertt,
der stellett nitt die sinne
uff frömden gewinne.
also tatten och sy.
sy wolten des gewines fry
wessen, wie man in ir habe
mitt robe wolte gewinen abe.
für bas stünd der helden mütt,
die raine waren unde gütt.
antinnus der fürste sprach:
< erst nachett üns gross ungemach:
ain burg dü ist hie nache by,
da wir, lïben gesellen fry,
müssen under den velssen varn.
der warhaitt mag ich nit ensparn:
daz mer ist da vil enge,
da von wir mitt gedrenge
müssen under daz burge stall,
da man ünser über all
hartte schnelle innen wirtt.
fraisse üns lenger nitt verbirtt.
doch söllen wir gedingen han
daz es üns wol sol ergan.>
ieder herre on allen hass
gurtte sine blatten bas,
die helme sy ze stunden
mitt fraisse uffe bunden.
ulixes und sin dienstman
wurden die veste sichtig an.
dratte sy ab den zinen
ir och wurden innen.
ain hornne ward vil schiere erschaltt,
des doch vil manger engaltt
der da wonde by den tagen
priss unde gantzes lob bejagen.
von des wilden hornes dos
ward der zü loffe also grosz
von dem burg gesinde,
die alle vil geschwinde
woltten gütt da bejagen.
nun waz, als wir hören sagen,
der kïll die burg bekomen,
da die ritter un fromen
solten alle han bejagt,
als in antinus hett gesagtt.
daz burg gesinde fraissan
gegen in schïssen
mitt straullen vast uff daz mer.
in halff ir manliche wer
daz in aber kain ungemach
von dem schïssen.
do die pfille betrogen
alle warend verflogen,
do kertten ze lande
vil gar one alle schande
under die veste
die strittbaren geste.
der wirtt ward do hasses vol.
des landes vogtt uff jomers dol
staltte sinne unde mütt
gegen den werden helden gütt
wie er des da gedächte sieg der griechen.
das er sy dar zü brechte
daz sy verluren all ir habe
under der veste byabe.
ach gott, waz sender arbaitt
aiax der vil künne laid
und der junge aminal,
die schüffen mengen jomers val!
ulixes yltte aber do
und barg sich unfro.
antimus kertt ey in den stritt.
hercules die wunden witt
schlüg in mit crefteclicher hand.
der starke wirtt amorantt
lag da jemerlichen
tode in sinem aigen riche.
die nott wertt untz uff den fünften tag.
ulixes jemerlichen lag
undan in dem kyelle.
ich wenne daz im wielle
über die ougen menig trechen.
sin hertze müste jomer spechen
von bitterlicher schwere.
ain ellenthaftes mere
hebtt und beginnett:
wer sich des rechtt versinnett,
dem sag ich von der schrifte
wie onne alle trifte
von den geweren gesten zartt
des malles gefochten ward.
sy hetten lib und leben
uff die gottes genade ergeben.
all da under der veste
schüffend die geste
in vil togenlicher nott
den wirtt und die alle sinen tod.
nieman belaib da der lib
won den die da hiessen wip.
die helden yltten von dan
über des wilden wages stran
uss dem engen lande.
sy hetten grosse schande
den vigenden werlichen geton.
fragen ward nitt verlon
wa ulixes were.
die fürsten selden berre
begunden umb den zartten
aber hartte wartten
und manger lay frage tün.
...
da funden sy den helden gütt
hartte trurenklich gemütt,
von sorgen er entschlaffen waz.
aminall on allen hass
mitt tugenden rüffen began
dem vil trostlossen man.
suss erwaktte er in do
und saitte im gütte mere fro.
ulixes waz von schwere komen,
lïbe mere hett er vernomen,
der miltte und och der gütte,
frölich er in dem mütte
ward mit der gesellschaft.
schulde ward im mit craft
aber do verlassen.
< herre, ir sond üch massen kampf mit dem schnabelvolk.
aller schlachte sorgen!
niemer sol verborgen
für bas wesen üwer lip,
ir sind der erren laid vertrib,>
sprach hercules der usserlesen.
< ja wil ich üwer kempffer wesen,
mitt züchten han ich daz geloptt.
wussend daz niemer dran getobtt
min leben, fürste tugend san!
du söllest für war han
ainen kempffer von mir.>
ulixes mitt sender gir
naigtte dem ritter uff den füss
do er im sorgen büss
wolte durch ritterlichen rün
hercules der cünne tün.
des ward geschwigen überall.
ir aller truren waz da schmal,
fröde und schimpfflicher mütt
waz under den gesellen gütt.
die wetterliche winde
warend senfte und linde,
des dü heren nitt verdross.
der kïll hartte eben floss
gegen ainem gebirge, daz waz fran,
da by selten gütter man
mitt wonung ward gesechen,
da in wunder geschechen
müste, daz nitt wenig ward
von grossem unbilde unverspartt.
vor dem witten gevilde
stünd ain diett so wilde,
die alle kainer hande claid
trügen an, als man noch saitt,
won daz von wilden wurmen waz
geschunden. töttlichen hass
trüg daz volk ungehüre
aller creatürre.
ir aller masse waz nicht won gift,
saitt üns für war von in dü geschrift.
ir autum bar unsüssen schmack,
lang waren in kellen und nak,
für war ich üch daz wol vergiche.
grösser denn ie kain viche,
daz ain ochsse ist genantt,
waren iere ogen erkannt.
daz har waz in vil hartte
verbachen in die schwarten.
ire hend, daz ist unbilde,
waren als die aren wilde.
die füsse waren sunder wan
recht als gensen getan.
daz die münde solten sin,
daz waren schnebel hürnin.
der selben diett waz one zil
so unmassenklichen vil
daz ir nieman hende han
mochte, seitt üns her wolfran. schilderung des kampfes.
uff ainen lïchten früg
floss der kïll habe zü.
die wolken alle geliche
baren sicherliche
dem himel kaine tunkelly.
die unverzagtten geste fry
kertten ze lande.
in dem wurme gewande
ie zü in all dar
ain vil ungezaltte schar
diere unachtigen diett
dem kïlle gegene gertt.
die schnebel waren in spannen braitt,
wol ellen lang, als mon saitt.
daz vil wüttend herre
pflag mitt geschütze grosser wer.
wenne in der straullen denn zerran,
so waren ir schnebel fraissan
denne ir wer sa ze stund,
da mitt sy vast wund
machten uff dem gevilde
man und och tiere so wilde.
die vil gar unsüssen
waren uff den füssen
so schnell und so behende
das sy uff dem geleinde
erluffen, als ich sprechen mag,
alls, daz da loffes pflag,
und waren doch, als man üns saitt,
ir füsse wol uff wannen braitt.
von in manig boge ward erzogen.
die werden chrïchen
hielten do ze samen sich.
daz schiessen waz so sturmlich
daz die vil schnöden tatten,
gott sy dar umb batten
daz dü misse wende
mitt genaden neme ain ende.
warend die vesten helm gewesen
und die halss berge usser lessen,
der edlen ritter lobe san
were ainer nit lebend komen von dan.
nach der warhaitt sage
die straulle flugen uff sibe tage
als uff alben tütt der schne.
dis tett den ellenden we.
dar nach manig unartt
ein tüke erzügett uff der vartt.
aiax der fürste und hercules
die tatten manig geswindes mes sieg über das schnabelvolk. kampf mit einem gehörnten volk.
mitt swerten, als wir hören sagen.
vil untürlicher kragen
wurden von den jungen
mitt kreften abgeschwungen.
der geertte ritter aminal
schüff da töttenlichen val
maniger ungeschlachten diett
die sin hand von lïbe schied.
antumus der fürste
schlüg ir mit getürste
ze tode uff tussend mit der hand.
über daz vil wilde lande
belaib der schamlichen diett
ain mütter barn lebendig nit
won die mitt manlicher pflicht
wurden brachtt uss todes geschicht.
daz mere ward vil garwe
als es mitt rotter varwe
were all durch bezogen,
saitt üns die geschrift unbetrogen.
es möchtte nieman über all
hie brüfen diere totten zall.
müde waren sy worden,
die ritterlichen orden
ie hetten da behaltten.
die künnen wol gestaltten
waren in diere jomers nott
von schmake vil nachend tod,
won daz in all da ze stund
ulixes tett sin helffe künd
mit gütten wurtzen raine,
die er in gemaine
gab, do von allen hie
irer sorgen vil da zergie.
ze stett der erren dienstman
sich do aber füren lïss dan.
uff daz mere sy füren do,
ires hailles sy gemaine fro
warend alle geliche.
mitt erren fürstenliche
vertriben sy do gar ir zitt.
uff dem wilden wage witt
illen do ir schiff began.
owe der nötten fraissan
dü in aber künftig ward
uff dierre wilden herfartt!
sy wurden sichtig ainen wald,
der waz so wunneklich gestaltt
mitt grunnem lobe über all.
des gewilde waz ain tall
wol uff dryer millen braitt.
der selbe wald, so man saitt,
waz grosses wunders also voll,
da von man billich sagen sol,
daz waren wilde lütte,
von den ich üch betütte.
sy waren ruch über all,
ryssen gross, den grösten schall
trybend sy der ye waz gesechen.
für war so hören wir daz jechen,
in was schultren, rugken, buch
alles gar ze malle ruch,
daz man sunder logen
nassen, mund noch ougen ulixes angst.
mochte nienan an in spürn.
sy hetten alle gehürnn
dem wilden hirtzen gelich.
ir buhurdieren waz engstelich,
sy hetten alle in grime
der wilden löwen stime.
die usserwelten fürsten zartt
müsten da für nemen die vartt.
dierre wald und dis tall
waz der diett über all
voll mitt diere fraisse.
dissü werde raisse
müste über ieren dank
all dar, wie doch ir hertze rank
nach aller beschaidenhaitt,
so müstentz dulden arbaitt.
dü gehürnten diett
gegen innen ze dem stade geriett.
< owe>, sprach in schwere
der edell cromere
ulixes,< wie sol es ergon?
nun waiss ich erst daz ich hon
daz sende leben min verlorn.
owe, kaysser hoch geborn,
daz ich dir ie füss entwech,
des müss ich werloss und blaich
vor grossen vorchten werden!
wie daz ich uff der erden
min sendes leben ie gewan,
ich vil trostlosser man!
du getrüwe penolope,
des gesichstu mich niemer me.
owe wanne keme der tod,
daz er mich von diere nott
in vil kurtzer stunde
hartte bald enpunde!>
do troste im aber den müt
aiax, der miltte ritter gütt,
mitt zartten worten unde sprach:
< waz mugtt ir üwer ungemach
also jemerlichen clagen?
mich wundrett daz man üch verzagen
sichtt. daz ist ain uppekaitt.
was nott kain ritter ie erlaid,
der warend ir noch, herre, fry.
ich ston üch in allen nötten by.>
ulixes sprach:< held, üwer tod
litte ich und min selbs nott
an der wage wol gelich.
ritter werd und ellend rich,
wenn üwer manhaitt were gelegen,
so müste ich für basz mere pflegen
ellend uff des todes pflichtt:
daz were min beste zü versichtt.>
aiax aber in züchten sprach:
< alle fraisse und ungemach
wil ich üch entwenden:
er sol mir craft senden nach dem sieg über die hornleute kampf mit den juden.
der da machtt den tag,
vil wol er daz getün mag.
des craft, wil üns die wesen by,
ich mach üch aller sorgen fry.>
aber ward sa ze hand
von in geschiffett an daz land
da die ruchen warend,
dü unzuchtt nitt verbaren.
mitt ungefügen bellen gross
gaben sy vil mangen stoss
mitt hornnen uff die schiltte,
das es vil serre bevillte
von krïchen künne,
daz mitt hocher wunne
an gütten dingen unverzagtt
waz, als man noch von in sagtt.
mitt spïgel waffen braitt
die clauren fürsten gemaitt
manig horn verschniten,
den kampffe nitt enmitten.
der wilden diett uff der vartt
vil all da verschrotten ward
durch ir ungeschlates vel
von den ellenden gesten schnel.
uff der dritten none zitt
nam do ende diere stritt.
entwurkett ward dü ruche schar.
wald und daz talle gar
ward der vaigen lerre,
suss künden üns die mere.
von dannen stünd in der mütt.
die usserwelten helden gütt
komend in ain ander land,
die warend plotzen genantt.
daz waz dü rott judischhaitt,
von den man noch in landen saitt.
die waren och vergifte vol.
von gesten sy vil schwern zol
nomen, als man von in saitt.
daz land waz witt unde braitt
...
tugende und beschaidenhaitt
waz in allen türre.
gross und ungehürre
warend sy all gemaine
und och so gar unraine,
wer ir ze rechtt nam war,
des libe müst erschreken gar.
man sach ulixen den zagen
aber sinen kummer clagen.
im gab der aber senden trost
der in dik hett erlost.
es müste sin und solte wesen:
die miltten ritter usserlessen
rustend aber ze stritte sich,
won es in alles sicherlich
vor getett nie so not.
uff den vil grimenklichen tod
wurden sy gevochten an
von mengem valschhaften man
die den heren trügen hass, der weitere kampf mit den juden.
sy wüsten selber umb waz.
wie soltte dem gott geben hail
der durch bosshaitt unde mail
den gern ervertte
und mitt der tatt beschwertte
da mit er es nitt solte tün?
verhangte des der gottes rün,
daz endüchtte mich nitt gütt.
es soll den hochen gottes mütt
nieman strauffen, won er tütt
vor fraisse wol sin fründ behütt.
der kïlle aber ze lande.
hercules erkantte
daz ain unzalliche diett
gegen dem kïlle.
aber der forchtsame man
in den kïll grund endran,
dar inne er lag verborgen
untz uff den zwölften morgen.
die werden ritter an der zitt
müsten aber üben stritt
an den selben stunden
mitt laiden helle hunden.
sy trügend all gemaine an
von hornne paldan fraisan,
dar under stachel ringe gantz,
ir helm waren hartte glantz;
gefügett und geschmitt vin,
ir schiltt on arge pin
von kainer hande schwerten.
strittens die faigen gertten.
sy wolten do der krïchen
haben und och des kïlles.
des müsten sich die fürsten wern.
got müsse üns die helden ernern!
der lütte und des schalles toss
ward so unmässenklichen gros
da von nach rechte nieman
daz wunder volle sagen kan
von diere creature.
stark und ungehurre
so waz der kampflichen nott.
der vil grimekliche tod
twang all da vil manigen man,
dem ich doch der fraisse nit verban.
manig helm, schaittel unde bartt
mitt swerten da gespalten ward.
ach vennus, du kaysserine,
ich main dich, werde mine,
bis dinen diennern by
und tü sy aller sorgen fry!
sy sprach:< fründ wolfran,
der dienner mine ich nit enlan.>
aiax der fürste riche degen
mitt mannes mütt usser wegen
valtt ir mangen in sin blütt
sam tett der junge ritter gütt
aminall, des waffen braitt ankunft bei nikomedes.
manigen versertt und verschnaid.
untz an des zwelften tages zitt
wertte diere jomers stritt.
manig starker jude rott
lag da jemerlichen tod.
da ward an den stunden
der balsame funden
der noch ze manigen tütt
dem menschen dike hochen mütt.
zweinzig tussend by den tagen
ward der rotten diett erschlagen.
och dü andren von dan
hin an daz gebirge endran,
die sitt her über mengiu jar
ain vil richer künge claur
schlüg und betwang daz land.
alexander waz er genantt.
mitt fröden ain vil selger tag
waz in betagtt und rich bejag
one alle misse wende.
hie nam och mitt ain ende
aller hande fraisse
dü sü in der raisse
solten für bas gewinen.
mitt loblichen sinnen
begonden sy aber für bas
von dannen ylen onne hasz.
in ain vil edel küngrich
trüg sy ir vart wunneklich.
do wurden sy sichtig an
ain burge rich und lobesan
mitt süben türnnen sinwel
von marmel rain. die fürsten schnell
vorchten an den zinnen zitt
daz sy och müsten haben stritt.
antimus der fürste sprach:
< aller erst hatt ünser ungemach
lieplich ende mitt schalle.
wir sind komen alle
in die wunnenklichen habe
da achyles der knabe
litt verborgen inne.
ir herren, habtt ir sinne,
so gebaren listenklich:
in allem dissem rich
üns nieman durch über mütt
dekainer hande fraisse tütt.>
mitt fröden die fürsten schnell
kertten gegen dem kastell.
dü burg waz veste und gütt.
der wirtt hett getrüwen mütt
und hiellt sich gar uff tugend sesz,
genantt was er nicomedes.
in ainem palast wunneklich
hette da der fürste rich
ainliff junkfrowen,
die lïss nieman schowen.
die megtte gar die richte
waren in gantzer pflichte
ieren götten ergeben, achilles und die jungfrauen besichtigen den kram.
daz sy ain gaistliches leben
solten han besunder.
doch stifte michel wunder
achyles by der werden diett.
sin libe ze mine gertt.
in ainem bomgartten rich,
da manig fruchtt mineklich
stünd uff grunnem böme braitt,
da waz ir urgang, als man saitt.
ussertthalb des gartten
dorft man ir kainer wartten,
also hett der fürste fry
in teglicher hütte sy.
ir closter onne allen hass
ain witte pfalentz waz.
die cromer uss lïssen
ze lande sy gestïssend
iren krome so wunneklich
er sach der küng lobelich
und och dü küngine,
des frowtte sich ir sine.
dü frow zü dem fürsten sprach:
< küng, wer es dir nit ungemach
daz du dü gevangen kind
hiessest uss an den wind
laussen durch dis riche sechen
und dissen riche krome spechen?
so wurde ir kurtzwille gütt
und gar erhöchett ir aller mütt.>
der fürste do vil dratte
volgtte irem rautte.
morande do nitt enlie,
in die pfalentz sy do gie.
die junkfrowen alle
enpfiengen sy mitt schalle.
sy sprach:< wol dan, mine kind!
gott und sin genädiger wind
hett üns her by dissen tagen
den richosten krome getragen
den raines ouge ie sichtig ward.> -
< wol der lïblichen vartt!>
sprachentz alle gemaine
die clauren megtte raine.
by handen sy sich viengen,
an daz mer sy giengen
gegen des kïlles
der mitt so richem krome
in waz komen dar ze stade.
erlertt ward do mannig lade
der müntzen an den stunden
die sy da inne funden.
doch warend, als man noch saitt,
ir pfennig guldin unde braitt.
in den kïlle alle do
trautten züchtig unde fro
mitt willigem mütte.
achyless der gütte
gieng gehalssen mitt genucht
by ainer wiplichen zuchtt.
der name tün ich üch bekantt:
dedamia waz sy genantt,
der stettekaitt und wibes sitte
in rechten tugenden wonte mitte.
die rainen alle geliche
tratten minenkliche
den kïlle fraisse ze tall, achilles wird auf dem schiffe entführt.
da daz gesmide über all
in gelantzem schinne lag;
sin schin waz als sam der tag.
in manger hand blank und zartt
des cromes vil genomen ward.
achyles tett die blike
gegen den schwertte dike.
der krom von lïchten zartt
wiplich gar beschowett ward
von der werden milten schar.
der fürste mit ougen gar
dü langen sper ansichtig ward.
in twang do sin nature zartt
das er ze ende des kïlles.
ain michel sper er do gevie,
daz vil nach waz armes gross.
der fürste liche aydgenoss
aller zuchtt mit manes ger
zerschutte ze stuken daz sper
lïblich gar on schwere.
die miltten cromere
lïssen der junkfrowen schar
und nomen diere magte war.
achiles aber do erkoss
aine gelenne, du waz gross.
dü schutt er och daz sy zerbrach.
do dis ulixes ersach,
aiax und hercules der tegen,
sy begunden fröde pflegen.
sy wurffend uss ze lande
vil gar onne alle schande
tüch, gebende ain michel taill.
die megtte wurden also gaill,
innen waz uss dem kïlle
und iltten der wunne nach.
ein magtt diz lutzel achte
name in irs hertzen trachte.
die stoltzen warend alle
ze lande komen mit schalle.
dennochtt dü aine magtte werd
die schowett harnasch unde schwert:
die kündigen schiffman
stïssen an.
do schraig des kunges töchterlin:
< owe, vil lïbe müme min,
war hestu, minekliche, mütt?>
achilles, der helde gütt,
mitt fraisse do umb sach.
wider den cromer er do sprach:
< wes habtt ir hie mit mir gedacht
daz ir mich von lande bracht
hande alsus valschlichen
von minen gespillen richen?>
mitt vil manlicher wer
wolttey er in in daz mer
geworffen han mitt schwere
den ainen cromere, ankunft bei schyron.
won daz es von zwain rittern zartt
schier under standen ward.
sy fürtten in sunder logen
innen allen uss den ougen.
iedoch mitt sendem ungemach
menig mine blik im nach geschach.
nach der waren geschrifte sage
fürtten sy in mitt umbehage
vil nach enmitten uff daz mer.
uss rottem munde er sprach:< ain her
sind ir nun laider mir gewesen.
ich trüwte vil wol genessen,
wer ich dem stade nache by:
ich tett mich selber sorgen fry
vil gar an diere selben zitt.
daz böste schwertt daz hie litt,
da mitt welte ich mich weren
und vor üch allen schön ernern.
nun bin ich hie uff wages flütt,
da von ist mir der kampff nit gütt.
hette ich aber ee gewist,
aller falschlicher list
hette üch vervangen claine:
ich weltte üch alters aine
mitt rechter wer betwungen han,
daz ir mich müsten han verlan.
sid es denn nit anders mag sin,>
sprach der fürste one pin,
< ich müsse mit üch gen troye varn.
hinder mir ich nitt ensparn
mins lïben maisters wil
und ander ritterschafte vil,
mitt den ich one schande
wil gern ze troyischem lande.>
aller erst schwür er mit manes craft
den selben siner geselschaft.
dü wibes claider leitt er hin,
ainen harnasch stächelin
schwang er bald an sinen lib:
der ee geformett als ein wib
waz, do er daz claid gewan,
er ward gebildett als ein man.
erst hüb sich michel wunne
under der krïschen kunne.
alsus in ainem halben tage
nach der aventüre sage
dü vil lobenliche diett
gegen ainer burge gertt.
der wirtt waz gar ain starker man
und wunderlich ze sechend an.
alles saitten spille er wol
konde als man noch künnen sol.
mit ainer harpffen one hass
der wirtt uff den burg graben sass.
schyro waz der wirtt genantt.
behender held ward nie erkantt
gar über alle land.
mitt züchten ylte er uff daz sand, ankunft bei patroklus,
die miltten und die herren
batt er do uff kerren.
do er erst sin herren sach,
lïbers im nie beschach.
schyro fragett in der mer
war sine mütte wer.
< gegen troye, lïber maister min,
dar soltu min gevertte sin,
zü der edlen krïchen
han ich geloptt mit ayde gar.>
des antwurtt im besunder
daz starke mer wunder:
< dar stund mir och, helde gütt,
vor mengen zitten der mütt.>
halb ross, daz ander man
fürtten sy mit in von dan,
des sy do clain verdross.
ir kïlle hartte eben floss,
ir mütt stünd gar geliche
gegen ainem küngriche
da achilles der tegen
bilich gewaltes söllte pflegen.
völleklichen er sin och wieltt,
nieman sich da wider vieltt.
sy warend im, als man noch saitt,
zü allen sachen beraitt.
in dem lande ain fürste waz
der rechter zuchte nie vergass:
patroklus waz der herr genantt.
thabal, daz vil witte land,
hette dem selben fürsten rich,
an tugenden allwegen gelich.
do der adenliche man
sines herren zü kunft vernam,
der held ward innenklichen fro,
sin gemütte stünd im hoch.
ain veste uff dem merre lag,
der der selbe fürste pflag,
uff ainem velssen hoch enbor,
genemett waz sy kamor,
mitt zwölff türnnen wunneklich,
dar umbe ain zarge lobes rich,
aller stürme waz sy fry.
petroculus sin trutte by
lag an ainer zinnen.
der geste ward er innen.
von der burge er do mit craft
schier gieng. dü ritterschaft
do durch zuchte woltte
schowen als er solte:
dar zü twang den helden gütt
sin vil unverzagtter mütt.
ze hand do er sy ersach,
begunde er ze reche sprach
wer die fürsten wern.
erst sach man in gebarn
in fröden wunneklichen.
der herre eigenlichen
mitt wortten grützen began
sinen herren tugendsan
mitt sinen armen da beschloss,
des in da lützel verdross.
der kïll stade ward bekomen. aufnahme bei patroklus.
die künnen, biderben unde fromen
fürtte er gegen der veste:
ward nie lïber geste
mitt sinen ougen hett gesechen.
daz ingesind och gar verjechen
begunde aller wunne
von dem rainen kunne.
dü burge diett ward fröden rich
do in also sälleklich
ze huss waz komen der richs vogt.
dü künsche wirttin kam gezogtt
mitt ir ingesinde gütt,
daz waren megtte hoch gemütt.
larie, so waz ir nam geton.
ir lib gewan nie valschen won
uff kainer schlachte uppekaitt,
als man noch von der schönen saitt.
und were sy christan gewesen,
sy wer mitt gotte wol genessen.
sy hette in ir haydenschaft
ze tugenden also riche craft
daz man ir noch mitt zungen sol
iemer dar umb sprechen wol.
die claure frowe beste
fürtte do ierre geste
uff kamor, da in gütt gemach
mitt gantzem willen geschach,
in ainen wunnenklichen sal.
den hiesse der wirtt über all
alle umbe spraitten an der zitt
mitt manigem lïchten.
nüwer glantz ward unverspartt,
der kainer nie me gesechen ward.
dü gesichtte raine und gütt
gebar den gesten hochen mütt.
gesetzett wurden über all
die werden geste in den sal
uff manigen bulster linde.
patroclos der geschwinde
gebott den lïben fründen sin
dar tragen maraz unde win,
clauren mett und lutter trank:
daz waz des wirttes gedank.
er gieng von man hin ze man,
der edel wirtt tugendsan,
und batt sy haben güt gemach.
meniger dinge er in verjach,
waz er in siner kintthaitt
grosser arbeitt erlaid.
im saitten och die geste
waz sy nott veste
hetten uff dem mere erlitten
und wie sy hetten gestritten
mit manger ungetrüwen schar.
der mere nam der wirtt war
und ouch dü wirttine
mitt wiplichen sinnen.
nun waz es komen an die zitt
als man daz nachtmasse gitt.
der fürste hiess uff tragen,
als wir für war hören sagen,
alles des ain wirtt schaft festtafel bei patroklus.
mitt vil völliger craft
des man sol ze massen pflegen:
des frowte sich manig schneller tegen.
von lïchtem baine
warend die tafflen raine,
dar uff von syden ward gelaitt
manig edel tüch braitt,
geweben wiss als ain schwann.
dar uff der wirtt lobe san
hiess setzen riche trinkfass
sunder allen argen hass.
da gab ietliches guldin
baide glantz und och schin,
und rich von gestaine.
sin hortt der waz unclaine.
der selben nepffe on allen hass
warend vier tussend oder bas,
der minste waz drü marke schwer,
daz saitt üns die geschrifte gewer.
patrocloss vor den tischen gie,
sinnen geminten er do hie
selb trüg die spisse.
der rain und der wise
bott in erre unde zuchtt
mitt maniger richen genuchtt,
dar zü twang in sin wirdekaitt.
waz man von richen fürsten saitt,
ob den so soltt er schonne
billich tragen cronne.
mitt flisse vil geschwinde
des husses ingesinde
tett och all da ze stund
den gesten hoffe geberde kund:
won sy tugend mitt listen
alle an ieren heren wisten
und an ir zarten frowen,
die man ze wunsche schowen
wol mochte für ain schones wip.
ir vil minenklicher lib
waz dar zu genaigett,
ir rainekaitt erzaigett
den vil lïben fründen daz
daz sy ain kursittine was.
ir wipliche geberde
schüffen one geverde,
wer die rainen mochtt gesechen,
daz der ir müste wunsche jechen.
schirro für die tafflen gie.
sin harpffen er do gevie,
die vor den junglingen
begunde so süsse erclingen.
vil mangen usserwelten man
dü harbpffe fröwen do began.
sich hüb da michel singen,
tantzen unde springen.
der vil werde schyro
machett daz gesinde fro.
achyles für den wirtt tratt,
als in do sin gemütte batt
und och sin ritterlicher sin.
er sprach:< erre und gewin
haustu, fürst, an mir bejagtt.
din edler mütt so unverzagtt
sol mir geben helfflichen ratt, achilles läßt durch patroklus ein heer aufbieten.
won min sachen an dir nun statt.
vil usserwelter ritter gütt,
wend ze dem besten dinen mütt,
won mir helff an diere frist
baide nott und durft ist!> -
< gnade, herre!> sprach er,
< nach üwers hertzen ger
sol vil gar vollendett sin,
und söltt es daz leben min
kosten. üwers hertzen gir
wirtt volbrachtt, geloben mir.>
des landes künge aber sprach:
< wiltu gar min ungemach
wenden mit manes pflichtte,
so sume dich lenger nichte!
die besten alle geliche
in dissem küngriche
müstu mir besenden,
wilttu min nott vollenden.> -
< daz sol,> sprach er,< herre, sin.
husse und och wirttin
befilch ich, fürste herre,
üch an üwer erre.
gerüchen ir geliche,
werden helden riche,
all hie entwellen zechen jar,
gütter spisse offenbar
hetten ir alle vollen genüg.>
die rede er nitt lenger wüg.
der edell ritter lobes werd
wollte des sin herre gertt,
hartte gar vollenden
und ouch dar an nitt wenden.
patroclus der schïd dan.
sin edel wip so wunnesan
bevalch er sinen gesten,
den türsten und den besten,
die da hetten heren namen.
der vertte er sich claine schamen
dorfte durch den heren sin.
larye, dü werden hertzögin,
in allen do bevolchen waz
onne allen weltlichen hass
und rechtt als ir selbs lib.
daz claure minekliche wib
von dehainem ritter zartt
mitt wortten nie betrübett ward.
haille und wiplich gemach
ir von den gesten geschach.
gott laussen wir die wirttin
und ir geste hie befolchen sin!
und hörend sagen mere
von dem helden gewere
der durch sinen heren zartt
vollendett disse geschwinde vartt!
in milttem mütte diere tegen,
erwelter ritter usserwegen
sinem lïben heren gewan
wol uff hundertt tussend man,
die alle ze der krïchen
mitt im wolten für troye varn,
und dar zü ritter mere:
fünffzig hundertt tegen here.
uss aller disser werden diett
kainer zaghaitt nie gertt.
sy rusten sich alle
uff daz mere mitt schalle.
der kyelle hundertt waren
und zwölffe by den jaren
die für troye by den tagen
disse edlen diette soltte tragen.
der edel ritter usserlessen
was nün monett gewesen,
ey er dis küngliche herr abfahrt vom schlosse des patroklus.
ze samen brechte mitt der wer.
daz mer mitt kïllen geladen.
alsus sy schïden den staden,
meniger helde von sinem wibe,
der irem zartten libe
dar nach nie me kusse gebott.
daz schüffe des grimen todes nott.
daz waz in dennochtt ze stunde
allem herre gar unkunde.
suss mit manes wirdekaitt
so flussend die fürsten gemaitt
aines lïchten früg
kamor, der gütten veste, zü.
dennocht die herren lagen,
rüwe sy da pflagend.
vor der veste wunne san
ward des riches sturmvan
uff gestekett, als er solte,
dar inne lag von golde
ain edel tiere lobelich
ainem pantyere gelich.
patroclus der usserkorn
begonde erschellen ain horn.
das hortten uff der veste
sinne werden geste.
frow die ritter alle
wurden mit richem schalle.
die ritterlichen jungen
gegen dem kïlle
alle samen geliche.
hartte ritterliche
wurden sy enpfangen do
von irem lïben heren fro.
gemaine helffe unverspartt
dem fürsten do gelobett ward.
patroclus do begertt
urlobes, des in gewertt
kume sin vil zartes wip.
man sach ir hertze und ir lib
baide trurig und ungemütt
daz ir erwelter fründe gütt
von ir wolte in frömde rich.
dü raine fruchtt mineklich
trurenklich vor dem man
do vast gebaren began.
allen götten er sy so
bevalche und schied von dannen do.
die heren do mitt gantzer pflichtt
sumpten sich do lenger nicht.
iren segel sy do schlichten
begonden und uff richten
und ylten balde da von dan.
daz raine wibe wunne san
blikte in ab ainer zinnen nach.
mitt richen wortten ir do gach
ward mit mangem segen rich,
die sy im sprach gar mineklich.
geschwinde waz dü herfartt.
die erwelten ritter zartt
fürend siben zechen tag.
nach des richen büches sag
komen die unverdrossnen ankunft vor troja.
da für troye geflossen.
dem edlen kaysser gemaitt
ward ir kunfte all do gesaitt.
mitt rylichem mütte
agemenon der gütte
mitt fünff tussend helden hie
gegen in ze stade gie.
die vil lïben gesellschaft
ward mitt wunnenklicher craft
enpfangen in gantzer wirde do.
schimpfe machte in allen schyro.
nun wol uff, helden unvermesen!
troye ist aller erst besessen!
die kïlle entladen.
die fürsten komen ze staden
da gezeltt gerichtett.
verainbertt und verschlichtett
ward dü gesellschaft.
mitt werlicher manes craft
hielten sy ze samen sich.
der edel kayser lobenlich
sich do des fürsten under wand.
was man kurtzwille vand,
die hiesse er im triben do,
daz er by im belibe fro.
schyro macht in one zill
aller kurtz wille vil
mitt siner behendekaitt,
sin herre waz frisch und gemaitt.
des wurden alle die crïchen
der gemaitt unde fro.
eines tages schiro
kertte gegen dem burgraben also.
ains kempffers er uss der statt
mitt vil lutter stime batt.
pariss ab ainer zinnen sprach:
< wer, wenest du, daz ungemach
durch dich lide? mit unsitten
du kompst gegangen und geritten:
weder verstu oder gaust,
uff vier bainen du stast
in rosses wise, du konder!
din hoptt ist unrain besunder.
...
dem laiden tüffel gelich.>
schyro sprach:< als mich gott
lïsse und sin gebott,
helde, also müsse ich wesen.>
paris, der fürste usserlessen,
tratt in den künglichen sal
für die ritter über all.
er saitte in du mere do
umb den werden schyro.
hector sprach:< ich müss gesechen
das wunder gross wil ich spechen
schier under dü ougen.
one aller handen lougen
müss in min schwertt verschniden, passirius kämpft mit schyro.
es welle in denne myden.
doch wirtt versüchtt der stritt.>
pasilius one allen nyd
zü dem erwelten ritter sprach:
< ich wil daz faige tiere schwach
under sinen ougen sechen.
mitt willen sol daz geschechen.
wüssend ob daz nitt geschicht,
in warer wirde dienstes pflicht
gesicht man mich iemer mer.>
hector, der ritter herr,
sprach:< fürstenklicher werder held,
tütt, herre, waz ir weltt
und üch, ritter, dunke gütt!>
der riche helde wol gemütt
furstenklichen ward beraitt
in ain glantzes waffenklaid,
das veste und da by hertte waz.
selb zwölfte er on allen hasz
uss kertte da von troye:
nitt me waz siner schowe.
dennochtt gar degen lichen hieltt
schyro, der grosser manhaitt wieltt.
der grosse zü dem clainen sprach:
< ritter, din lib der ist ze schwach
daz du mir söllest geben stritt.
kere wider in kurtzer zitt
...
wirb umb ainen der mir stritt
gebe und haissen müg ain man!>
schiere antwurtten began
der minekliche ritter
mitt grossem fraisse bitter:
< din flaisch in kurtzen stunden
müss giren und hunden
vil gar ze taille werden.
du achtest mich uff erden
gar für ain genychte.
dir vil argen wichtte
ich das wol erzaigen kan
daz ich haissen mag ain man.>
suss kertten ze samend do
passyrus und schyro.
die baide übtten an der zitt
mitt kreften engstelichen stritt.
ire schlege erhullend mit wer
über all der krïchen.
da vachtt gar mit behendekaitt
schyro der starcke, als man noch saitt.
sin wider sach manhaitt wieltt,
uff hertten kampfe er sich hieltt.
uff ir baider helme dach
von claren schwerten da geschach
manig schlag so fraischlich
daz da müste biegen sich
schyro wider sinen dank.
passyrus der schnelle im swank
den lïchten von der hand.
daz merwunder sa ze hand
bott im die hindren füsse, des passirius sieg über schyro.
manigen straich unsüsse
tett es dem unverzagtten man.
der claine lachen do began,
wie er doch in swere
mitt stritt befangen were.
schyro begunde im wisen
sin nüwen scharffen yssen.
die straich er uff den schiltt enpfieng.
ir baider nott weret ye
untz uff des dritten tages zitt,
erst nam do end ir baider stritt.
schyro der ungefüge,
wie daz er ellend trüge,
doch ward sin grosse wirdekaitt
in des todes neige gelaitt,
daz do vil manig ritter sach
sin nott und och sin ungemach.
passirus, der fürste bald,
hette im sinnen lib erschaltt
mitt manger tïffen,
daz man in ungesunden
vallen sach in jomers nott.
der vil grimekliche tod
müste do den frechen
vor allen krïchen,
da von der kaysser gemaitt
gantzes truren nit vermaid.
die zwölffe mit manlichem sitten
wider in ze troye ritten,
da sy enpfangen alle
wurdentt mit richem schalle
an der selben stunde
von manigem rotten munde,
der in von menger megtte zart
durch ir craft gebotten ward.
dicke die werden frowen
begunden do schowen
den edlen kampffbaren held,
des manhaitt waz so usserweltt.
priamus der küng gebott
allen lïchten rott
daz sy ze dienste beraitt
weren der ritterschaft gemaitt.
in troye aller hoffe zartt
ze dienste innen genaigett ward.
dissü wirde offenbar
werett nitt me won ain jar.
dar nach als üns geschriben saitt
der gütten reide underschaid,
das hand ir alle wol vernomen
wie sy von land waren komen
und wie der kaysser gachte
das er sy verschmachtte,
und dem künig uss troyer land
butten fryliche hand.
acharon der unverzagtt
santte für troye ain magtt
uff ainem pfertt wunnesan.
von ziclade sy an
fürtte ain rylich gewand
und ainen valken uff der hand.
alle krïchen
sachend disse magett an.
dü claure, küsche gemaitt
für den keisser do raitt.
vor dem gezeltte one hass, passirius wird in seine heimat berufen.
da der kaysser under waz,
erbeiste disse raine fruchtt.
achanayss sprach mitt genucht:
< kaysser, onne schande
sende wider ze lande
die zwölf erwelten helden schon
die dir der künge acharon
sante, fürste, in dis land:
dar uss im robe und brand
tütt anne frides under schaid.
die kurtzen helden gemaitt
ich mit wortten maine,>
sprach dü wandels aine.
der kaysser zü der magte do
sprach mit züchten und waz fro
daz sy verfüren wollt die diett
dü im ze schaden suss gertt.
er zaigtte der vil clauren
daz sy in troye warend.
achanys ze hoffe raitt
in troye, als man geschriben saitt
der wise werde wolfran.
für ainen salle sy bekam.
da vand sy mitt witzen
ir erkantten sitzen.
von ierem pfertt sy gesass,
an tugenden waz sy nitt ze lass.
für die ritter alle
gieng dü magtt mit schalle.
ir rede sy da angevie,
sy sprach:< ir hören, wie
ir von land geschaiden sind,
vil werden usserwelten kind!
üwern heren twingett nott,
ritten er mir her gebott.
milten helden gewere,
er duldett grosse schwere,
komptt im nüt üwer ritterschaft,
so ist sin manliche craft
und och sin riche unerlegen.>
do sprach passiryus der tegen:
< so han ich urlob, es ist zitt,
dü sach mir uneben litt.>
für den künge er do tratt,
urlob er den fürsten batt.
kume er des ward gewertt.
manig edel ritter werd
in sinen sinen trurig ward
umb die vil laiden hinvartt.
die frowen genende
wunden ire blanken hende,
doch mochte es anders nit ergan.
mitt der megtte wunnesan
von troye ain schidunge geschach.
dis waz hectorn ungemach
und paris dem rainen,
der dar nach unclainen
jomer müste gar erholn
und ouch ungevelle doln. ankunft des ritters onopel.
so we der schidunge!
passirius der junge
alsus von troye geraitt.
owe der senden arbaitt
dü dem lande in kurtzer frist
laider nun hie künftig ist!
passyrus, dine hin vartt
aller krïchen ward.
ulixes für den kaysser gie,
sine rede er ane vie,
ain hoveliches merre,
was im beschechen were
senlicher arebaitt.
inmiten uss dem schiffe schraitt
ain der aller gröste man
der sin leben ye gewan.
waz ain ritter sol han,
daz fürtte er dry faltig an.
sin helm gab sunder richez brechen,
dar obe man ain rundel spechen
mochte daz lutter guldin was,
dar inne manig hertter adamas
lag und ander gemnen vil.
den helden ich iemer pryssen wil.
sin helm gab och berenden glast,
dar obe diere hoche gast
trüg ain riches wappen claid.
dü aventür mir daz saitt
daz bessers wurde nie gesechen.
dar inne man von golde spechen
begunde menigen linttwurm,
dü der fürste fürtt in sturm,
sine hossen warend wandels bloss
von gold farwen ringen gross.
sin ross fürtt er an der hand.
onopel waz er genantt,
dem dicke an mengen zungen
in stritten was gelungen.
der kurliche starke
gieng mitt sinem marke
für throye uff daz witte veld
gegen des kayssers gezeltt.
daz ross lïss all da beston.
für den erwellten kaysser dan
annopel der frye gie,
sine rede er och hie
nitt enspartte lenger do.
er sprach:< fürste, du solt fro
wessen miner angesichtt:
argess niemer me geschicht
dir allhie noch kainem man.
ich bin her uff disse ban
komen, fürst ellenthaft,
daz ich mit willenklicher craft
allen dinen willen wil
vollenden gar uff endes zil.
mir breche dann in miner hand
min schwertt, ich tün dir helff erkantt.>
des fröwten alle krïchen
das den ritter ellenklich onopel fordert einen trojaner zum kampfe.
nieman vor hett erkantt
und er mitt ritterlicher hand
durch sinen weltlichen rün
dem kaysser wolte helffe tün.
dierre dinge ward getagt.
der edell held, als man sagt,
zü dem kaysser nyder sass.
knaben behende on allen hass
fürtten im daz rosse so
ze richem marschalke stalle do.
morgens do der ander tag
sines gelantzen schines pflag
und man des lïchten brechen
über alle berge begunde sechen,
do batt sich die knappen schnell
wappnen der ritter anopel
in sin gesmide usserweltt.
der starke kurliche held,
den helm er zü den achsslen schwang,
die wille machte er nit ze lang.
uff daz ross mit witzen
begonde der werde sitzen.
der künne held hochgeborn
fürtte an siner sitten ain horn,
daz hatte vigentlichen doss.
ain sper die völle armes gross
was, des er sich under wand.
für die veste er gerantt
kam und erschaltt daz horn.
paris, der ritter hochgeborn,
vernam den vil wilden schall,
da er sass in dem sal.
der miltte selden berre
versach sich frömder mere.
hemlich er von den fürsten gie
an aine zinnen do er ie
des starken ritters ward gewar
der durch hoffartt komen dar
was und durch ritterlichen mütt.
von throye der helde gütt
mitt züchten dem vil künen man
antwurtten all do began.
er sprach:< herr, wes ir begertt,
des sond ir von üns sin gewertt.>
paris der fürste gieng von dan
do er den ritter tugend san
hector sinen brüder vand.
schier tett er im erkantt
des ritters gelegen haitt.
der eltter ritter gemaitt
sprach:< der kampffe sol mir gezemen.>
der junge sprach:< des welt ich schemen
iemer mich untz uff den tod.
durch kainer zaghaitte nott
bin ich gegangen zü dir
fründ, ich des nitt enbir:
mir sol ye kampffes arbaitt
noch hütt in stritte sin beraitt.>
der junge ritter lobes wert
gieng da er schiltt und schwertt paris kämpft mit onopel.
vand und och daz gesmide,
von throye der plide,
der da uff sturmliche vartt
sin zartter libe gewappnett ward.
uff daz ross ward im gelaitt
ain ryliches wappen claid,
dar uff manig löwe lag
gestrekett: licht all sam der tag
waz das veld lasur var,
du edlen tiere offenbar
warend gar von golde,
als sy billich solde
füren von troye ains künges barn.
hie mit kam er in stritt gevarn,
mitt im ain werdü ritterschaft,
dü mit usserwelter craft
konde lobe wol bejagen,
als wir für war nun hören sagen.
der waren hundertt, als man saitt,
die fürtten all ain wappen claid.
suss kam ze velde paris
und wolt bejagen da pris.
uff ainem blanken rosse schnel
hieltt der ritter annomel
vestenklich und unverzagtt.
manig rylicher fürste raitt
mitt im ze ringe an der zitt
und wolten schowen da den stritt.
lenger ward es nit gespartt:
die tiyuste mit craft genomen ward
von baiden rittern ellentthaft:
dar zü si ir manliche craft
do bezwang. ritterliches leben
waz in ze wunsche da gegeben.
verton wurden baide sper,
zü den schwertten stünd ir ger
die schier wurden schaiden bar.
ir baider mütt geliche gar
stünd uff des andern ungewin.
ach venuss, miltte küngin,
nun friste dinem dienst man!
ich im och nitt arges gan.
von den starken jungen
ward uff helme geschwungen
manig lastes richer schlag,
der uff helmes cronne wag
dem wilden tonner schlag gelich.
ir stritt waz gar sturmes rich
uss grosser ebenherttekaitt.
unsenfter paris nie gestraitt
mitt kainer hande künne.
gewan der fürst ie wune,
die was vil da gelegen,
daz schüff anopel der tegen.
mitt fraisse beide fürsten rich paris besiegt onopel.
strittenlichen übtten sich:
wilde was ir gevertte,
sy warend baide hertte.
hector gar trurenklichen sprach:
< soltu nun todes ungemach
dulden hie, daz ist mir laid,
und dich grosser arbaitt
wollte über haben han.
owe du kindischer man!
sol also hie verderben nun din lip,
so wil öch ich kain werdes wip
mit ougen niemer mere
beschowen, fürste herre,
ey ich gereche dine jugend;
so müsses kosten mine mugend>.
der clage nam under dem helme war
der geblümte ritter gar.
dü clag den ritter me verschnaid
denn sin selbs arbaitt.
cyclopes müste aber dar,
daz sin under helme gewar
ward der vil küne anopel.
helme und rundell
...
gantz und gar besunder
uff den grund verschrotten ward,
das dem edlen ritter zartt
da zertrennett ward sin werch
paris aber do enzwerch
frumpte im an den stunden
in die selben wunden
einen schlag so ellentrich
daz dem ritter lobelich
helm, hoptt untz uff den kragen,
als wir die geschrift höre sagen,
von paris getaillett ward.
des hector, der fürste zartt,
grosse fröde da gewan,
mitt im manig ellenthafter man.
der strittes waren innen
worden ab ainer zinnen
helen und dü frowen:
sy begunden fröde schowen.
die fürsten kertten alle
wider in mitt schalle.
fröde ward da vil gepflegen.
der hochen erren schutter regen
waz an im betowett,
des waren sy erfröwett.
den jungen troynere
ward da gelichtrett schwere:
von ainem rotten munde,
den er an maniger stunde
mitt züchten hett berürett,
ward im laide enpfürett,
den helena du frowe clüg
by rössenlachten wangen trüg.
waz ze troye inne was, herkules bietet sich zum kampfe mit den troyern an.
des truren müste werden lass.
was dissen ain wunne waz,
das was da der ussren hass.
die krïchen besunder
alle michel wunder
das sy ze kampffe nieman
also fräffenlichen mochten han
er wurde der troyer gumpel spill.
dar umb hübe sich jomers vil
under aller krïchen.
agmonnen truren gertt.
ulixes des do nitt enlie,
für den kaisser er gie
und clagtte den fürsten wunneklich.
< herre>, sprach er,< bedenke dich,
du hast noch manigen werden tegen
die sich wol kunnen bewegen
strittes durch den willen din.
elenthaften ritter schin
trett der thetise barn,
der wol din erre möcht bewarn.
clagstu dem dinen schmertzen,
er gatt im lichtt ze hertzen.>
schiere dierre ratt erhal
für die fürsten über all,
da die besten warentt,
die och nitt verbarentt
durch kainer hande zaghaitt
vestes kampffes underschaid.
hercules der ritter sprach:
< sölte ich nun todes ungemach
dulden durch die krïchen
so müss min leben schen
mit vil grosser fraisse.
ich lege semliches raisse
mitt des todes wage.
daz alle sine mage
umb in duldentt arrebaitt,
hector dem sy wider saitt
hütt durch daz kaysser tüm!
mag ich, manlichen rüm
wil ich an im erwerben
oder frölich dar umb sterben.
es ist besser ain behender tod
denn ain lang quellent nott.>
dis ward in vil kurtzer stunt
aller kryschen rotten kunt
daz hercules, der wige barn,
da ze stritte weltte varn.
lenger er es nitt enspartt
der vertte. uff die wartt
er vermessenklichen raitt.
untz an den graben er nitt vermaid
sinner geschwinden vertte.
der edel sturme hertte
lutte rüffen do began.
er sprach:< ist da ieman
der rüme und erre well bejagen
und mir hectorn sagen
welle daz im one underschaid
von ainem man sy wider saitt?> hektor nimmt den kampf an.
ein man hortte dise rede,
schier er sich uff sin pfertt
hüb do er den von troye vand.
narilus tett im do erkantt
disse wortt, als im geseitt
waz von dem gast und für geleitt.
der fürste gachen began,
sinnen lib wunne san
verwappnett er harttekliche.
der künne und ellentriche
sin rosse gürtten began.
als er uff strittenliche ban
sich vil wol kunde richten,
sin hertz och wol pflichten
konde mitt der manhaitt.
waz fürsten noch ie gestraitt,
der aller kumer waz ain wicht
wider dem daz hie geschichtt.
der fürste niemans enbaitt.
allain er uss troye raitt
in engeschlicher wette.
der edel krïche
woltte durch vorchte under schaid
gar lützel wichen, so man saitt.
hector sprach mit züchten do
zü sinem erwelten kempfer fro:
< ir herre werbend sunder nott
gern umb üwer selbes tod,
daz ir durch grossen übermütt
üns angste und schande tütt.
nieman üch dar zü twingtt
das ir nun nach fraisse ringtt.
war umbe ist üch daz betagtt
daz ir mir, held, wider sagtt
hand gehaissen durch uppekaitt?
ir wenend ich sy lichtt nitt beraitt?>
sy hielten sich uff die hertte,
wild ward ir gevertte.
dü rosse gelich dem winde
kertten gar geschwinde
ze samen, als sy mit den sporn
twungen dü helden hochgeborn
mitt ellend und mitt manhaitt.
die sper warend, so man saitt,
völlenklichen schenkels gross.
die baide aller zaghaitt bloss
warend hertt unmiltte.
baide fürsten schiltte
enpfingen do vil menig mall.
baide sper gar one allen twall
wurden zertrennett an der stund.
den frechen rossen gesund
ain starkes stürtzen geschach:
iett weders schafte zerbrach,
dü geschwinden mark lagend tod.
erst hüb sich kampffes nott
von ieren baiden henden.
man sach sy also genenden
gegen ain ander do ze stund.
uss troye manig rubin rotter mund hektors sieg über herkules.
irer baider kampfe sachen,
das ir vestes gachen
also hürttenklichen geschach.
iettweder schiltte müste ungemach
dulden von des andren wer.
sy vachten als ain gantzes her
da ze stritte gienge.
ob da ichtt vervienge
des edlen krïchen?
nein, des ward nitt gesaitt,
won daz hercules der tegen
aines struches müste pflegen
des der ritter ellentrich
nieme mochtt erledgen sich.
sins hoptes ellenthaft
ward er mit manlicher craft
berobett, als man noch saitt.
daz waz allen krïchen.
der unverzagtte hector
kertte gegen dem burg tor:
güttlichen on alle pin
ward der helde gelassen in.
gegen im sin mütter ecuba
tratt, der manig frowe na
hartte zuchteklichen gie;
mitt wennen sy in enpfie,
der under iren brüsten waz gelegen.
priamus, der wise tegen,
gieng gegen sinem künne,
stette ward sin wunne.
gemach nach siner arbaitt
wart dem jungen beraitt.
pictorie dü frowe
mitt wiplicher schowe
trucktte in nach an ieren lip.
daz minekliche raine wib
tett sin senden lib gesund
mitt richer mine in kurtzer stund.
jomer und hand schlagen
hüb sich mit nötten by den tagen
under allen krichssen,
sy clagtten alle gotte
über hectors lib und leben,
dem da nieman kond wider streben,
der ie ward so manhaft.
do hüb sich clag mit maniger craft
von ainem ritter witt erkantt,
der held was aiax genantt;
des clage waz gar truren rich
umb sinen brüdern lobelich.
< owe>, sprach der raine,
< erst müss ich alters aine
uff waissen ortte richten mich.
helena, frowe minneklich,
das durch dich so manig tegen
müss des libes sich bewegen!
owe, rotter mund so clüg,
das dich din mütter ie getrüg!
din geburtt waz ain bösser tag,
won du bist menges fürsten schlag.>
aiax tratt für den kaysser do
in sendem hertzen unfro,
sin mütt waz im versenkett,
alle sin sine ertrenkett,
von jomer was er farwe losz,
sin senden sunffzen waren gross
das sy des alle nomen war. hektor nimmt des aiax forderung zum kampfe an.
des kayssers hoffe aller gar
besunder ward beschwerett
und untrostlich erverett.
der künne held wolgestaltt
sprach:< sid daz min kumer bald
des jomers pinne hatt bekortt,
mich müss des selben swertes ortt
mürden und ouch vellen
und min blütt erschellen
oder ich tün rach umb den held
der mir ze brüder waz erweltt.>
anne gieng dü vil tunkel nacht,
daz iettlich creatur geschlacht
sol rüwen billich pflegen.
aiax, der geschwinde tegen,
strittlicher arbaitt kunne,
mitt jamer kum erbaitte sunne
mochte der wigand.
...
des andren morgens vil frü
iltte er dem kaisser zü
durch sinen manlichen mütt.
er sprach:< richer fürste gütt,
haiss mir mitt kerren dine schar,
daz die ritter nemen war
des vil hertten strittes pflicht,
dar an ich nun lenger nicht
wil uff min trüwe mich sumen.
aintweders ich müss rümen
disse braitten erde
oder ich wil mit werde
behaben velde und ban.>
alsus aiax gewan
nün hundertt helden geschwind,
des kayssers ingesind.
ieder herre waz beraitt
besunder in sin wappenklaitt
ze troye untz an daz burg tor
iltten sy mitt richer spor.
do erhall vil menig stime,
mitt gemainem grime
rüften die helden alle:
sy wonden mitt schalle
behaltten anger unde veld.
nain, sy funden wider geltt.
diere schall ward aber ze stund
dem künnen troynere kund.
hector aber uss hin raitt.
sin koberture und sin klaid
bar gar sunnen brechen,
man mochte den vil werden spechen
für ainen engel und nitt ain man.
sinner gemintten dienstman
fürtt er gegen dem gesesse
tussend in ainer presse,
die alle warend, als man sagtt, schilderung des kampfes.
künne ritter unverzagtt.
< mich wundertt über wunder
daz ir helden besunder
so serre stellen uff min nott.
wer ich nun, werden ritter, tod,
für war tün ich üch daz erkantt:
troye, burg, statt und land
wurde denochtt wol ernertt.
won daz mir kumer ist beschertt
und angsteliche schwere,
vil gerne ich enbere
strittes unde arbaitt.
sid es mir denn ist beraitt
daz ich müss die burde tragen,
dar umbe mag ich noch denn nitt verzagen.>
aiax der helde mitt fraisse sprach:
< ir duldentt senftes ungemach.
ich gelobey, ir üwer leben
tüffenlicher geschicht ergeben
habett üns ze verlisten:
kain man kan sich gefristen,
wie veste er tragett schwerttes ortt,
üwer waffen sy sin mortt.
wie lange sol der kumer
hie weren, ir vil tümer?
so sol üch wessen wider saitt.
des grimen todes underschaid
müss den ainen begraben,
so mag der ander sig behaben.>
hocher uff gehalten ward.
die kampffes richen fürsten zartt
namend ainen pondar witt.
beidü sper in kurtzer zitt
wurdentt da zertromett gar
vor der manlichen schar.
angste und grosse bitterkaitt
hüb sich mit sender arbaitt,
starke juste und menig stoss.
des da alle die verdross
die des warend sichtig.
übel unde gichtig
wurden uff der hayde
die kamff genossen bayde.
diz waz ain jomer manigvaltt:
die unmilten fürsten bald
tatten do ain andren we.
blümen und den grünnen cle
müste serre dorren
von ierem strite verworen.
das ergie von ieren marken,
dü mitt yssen starken
zertratten anger unde blon,
da von so müst es dürre ston.
ire helme von schlegen wurden blos,
daz man dar uffe nütt enkouss
dekainer hande zierde.
und ob ie kain lïcht
dar uff ze wune waz gesechen,
des kund nieman da verjechen.
alsus den tage untz uff die nacht sieg hektors, klage des atrides.
vachten da die fürsten geschlacht:
ze jungst erburtte hector
ainen schlag so hoch enbor
daz manig des helmes nietten brach
und sin edel hoptte schwach
müste werden an der stund
von ainer wunden ungesund.
waz hilfett daz ich es vertagen?
aiax der künne ward erschlagen,
des alle krïchen
gewunnen seres hertzen laid.
hector der fürste an der stund
gar one wunden wol gesund
wider in die veste raitt,
mitt siner werden rotten braitt
frölich er enpfangen ward.
rilich gesang unverspartt
hüb sich aber mitt wunne
under allem troyschen kunne.
menig edel man unverzagtt
und raine frowen, so man sagtt,
laitten an der wunne claid.
dü riche samnung gemaitt
loptten alle sunder spott
iren obrosten gott.
durch lobe manig rylich opffer zartt
zem tempel do getragen ward.
wirde und ouch erre
und denochtt michel mere
denne ich sender kunne gesagen,
hüb sich in troye by den tagen
gemainliches schimpffes
fröde und gelimpffes.
waz sy begiengen hübsch haitt,
daz waz des kaissers hertze laid.
sine fürstenrichen ougen
sach man stille unde togen
hertzelichen trechen vol,
daz man billich clagen sol.
< owe>, sprach der fürste werd,
< daz nieman vinden mag daz schwertt
daz ünser vigend müg ernern!
gott möchte mir noch wol beschern
ain so richen ritterschaft
die mich tette fröden haft.>
atridos, der fürste, sprach:
< sol ünser erre werden schwach
von ainiges ritters hand,
daz wir nun gegen des todes band
gütte ritter senden,
und wir nitt genenden
selb gegen kampffenlicher tust
und wir süsser wibes brust
so gernne üns nache schmuken
und wangen an wenglin truken,
wa mitt wellen wir daz bejagen?
agmonnen, brüder, ich dir sagen
wil vil tratte minen mütt:
daz ich alle mine helden gütt
gebe in den grimen tod, atrides, des kaisers bruder, rüstet zum kampfe.
daz wer ain jemerliche nott.
sy söllend mir sin beraitt,
oder des todes under schaid.
des wil ich lenger nitt ensparn:
selb wil ich ze stritte varn
und wagen den lip
durch alle minenkliche wib.> -
< owe,> sprach der kaysser do,
< wie sol ich iemer werden fro
des daz du stritt nit ensparst?
des heres erre du bas bewarst
mitt hütte den ain ander tegen
enrüche. fründ, du solt sin pflegen,
daz zimptt wol den erren din.
werend alle riche min,
so müste daz unwendig wesen.> -
< ich han den mütt usser lessen
daz ich ie pungieren wil
uff des grimen todes zil.
stirbe ich: sy denn hie kain man
der durch tugend uff strittes ban
mich rechen welle durch die wip,
der wage och den sinen libe.>
man sach den senden kaisser gütt
do so jemerlich gemütt,
mitt jomer er die hende wand.
grösser kumer nie bekantt
dekainer creature ward.
< owe>, sprach er,< des strittes vartt,
die ich laider nun müss sechen!
owe, wen wer mir geschechen
von gott daz ich lege tod,
daz ich der laitlichen nott
nitt blikte mit den ougen an,
ich vil gottes armer man,
waz sol mir gütt und erre
suss für bas iemer merre?>
diere rede do klaine
nam war der wandels aine.
atrides, der erren barn,
wolte lenger nitt ensparn
durch schönne frowen sinnen lib.
sin wider sach och hie stritt
pungiertt, als üns ist gesaitt.
zwölff hundertt ritter do beraitt
wurden gar geschwinde,
die alle ingesinde
warend ze hoffe, als man seitt.
von pisse glanzü claider bereitt
wurden uff die ros gestracht.
hartte kaisserlich verdachtt
ward manig kolschwartzes mark,
daz man uff sinem rugen stark
von tecke sach riches brechen
über all begunde sechen.
dar zü ward manig held beraitt.
achilles dar durch schowe raitt,
patroclus und manig edelman, hektor und paris fordern zur rüstung auf.
daz sy den stritt sechen an.
der edel kaisser gemaitt
ze troye an die mure raitt
mitt großer samenunge,
der künne und der junge.
die gantze rotte ain ritter sach,
als üns der wisse man verjach:
nisus hiess der selbe tegen,
och frech waz er und userwegen,
des libes gar ain künner man.
do der des fürsten dienstman
sach so nache halten,
dem künnen wol gestaltten
waz von der gesichte ger.
gegen ainer pfalentz tratt er
da priamus der künge sass,
by siner sitten one hass
ecuba dü küngin
und siben der sünne sin,
dü alle hetten fürsten namen,
reines leben und blügenden gomen.
nisus sprach zü in allen:
< wie es üch müge gefallen,
dü aller wunnenklichest schar,
der ougen brechen ie ward gewar,
dü heltett vor dem burge tor.
ich wenne selbs da vor
halte aller krïchen,
sy sind so schonne her gezogtt.> -
< die rotten die müss ich gesechen,>
sprach paris,< waz mir mag geschechen.>
paris yllen da von dan
mitt geschwindem mütte began
kreftenklich und unverzagtt.
mitt im begieng, an dem betagt
waz alle mannes rainekaitt,
hector, der fürste gemaitt.
ir vartt gen ainem salle waz
da sy die fürsten one hass
by ain andren funden
fünff tussend, die in gunden
eren und güttes:
sy waren fryes müttes.
< nun wol uff, werde ritterschaft,
die mit willenklicher craft
mir hütt wellen wessen by!
gedenkentt daz ich sorgen fry
üch vil dike han geton
und iemer gernne on allen won
in üwerm willen schinnen wil.
der kaisser wil ain wartt spil
selb ervechten mit der hand.
wem nun erre sy bekantt,
der türe mir hütt helffe kund!>
enkainen zagen er da fund,
won die im alle geliche
geloptten werliche
do ze tünde helffe schin.
des frowte sich daz hertze sin.
gaillen mütt paris gewan,
frölichen schied er von dan.
balde waz sin wapen claid
uff ain edel ross gelaitt.
das wider ain ander strebte des paris und atrides zweikampf.
von gold als sam es lebte.
da selbs wurden uff gelaitt
drü tussend wappen klaid.
in dirre wett ze velde
illte ön alle melde.
der troyer stritte ward so gross
daz es die krïchen verdross.
hector, der wig hertte man,
fürtt ir aller sturm van
wie do mit manlichem sitten
des tages usser troye ritten.
zwen minerre
die brachten ain ander in schwere.
der ringe ward michel unde witt
da die fürsten solten stritt
haben, die by den jaren
baide miner warend.
der fürste uss krïchen sprach:
< unwilliges ungemach
müss ich, held, hie üben dir.
du soltt für war geloben mir
daz ich dir fraisse nitt engan:
doch müss ich, fürste wunnesan,
dir durch des brüder tochter min
mitt stritte geben wider pin,
an der du übel hast geton,
da von ich dir wider ston
hütt wil von schulden.>
paris sprach:< diner hulden
bin ich dik gewessen fro.
sid es denne statt also
daz ir mir wider sache tütt,
so weren üch, habtt ir manes mütt!>
hocheitt uff gehalten ward
mitt bonder baiden fürsten zartt.
ze samen sy frölichen ritten,
vallen sy do beide mitten:
ir hurtt ergie gar one schaden.
dü stoltzen ross müsten baden
in schume und och in schwesse.
in disses kampffes kraiss
sach man sy üben wunder.
iettweder helde besunder
satztte serre sich da wider
daz in der ander nitt brecht nider.
ob ir baider helme rich
hüb von schlegen ain nebel sich.
uss irem zimier dike
die fures flamen blike
wurden ze aller zitt erkantt.
mitt volle werender hand
iettweder helm ward erschaltt.
von ir baider schlege ein waltt
hette brunst nitt vermitten,
hetten sy dar inne gestritten. des atrides tod. thetis besucht ihren sohn achilles.
ziclobes, daz waffen braitt,
dem edlen kaysser verschnaid
schiltt und rïmen von der hand.
durch sin stächlin gewand
müst er och da ze stunde
die flïssenden
enpfachen von des fürsten hand.
daz rotte blütt uff daz land
baidenthalb hin ze tall
floss dem rosse über all:
dennochtt vachtt er mitt wer.
paris wartt im recht als ain her.
dennochtt vor den ougen,
dü rede ist one logen,
ainen schlag do fraisslich
frumpte er dem kaisser lobelich,
der durch daz hirnne gertt:
artrides erst vom leben schiett.
des überloffen togen
manigem helden dü ogen.
ir aller fröde genidrett ward
umb des kayssers hin vartt.
agmonen in unmachtt
uff der erden lag gestraktt.
fürsten und dienstman
trügend in für tode hin dan.
der von troye invartt
aber do mitt fröden ward.
der kaisser unversunnen lag
vil nach untz uff den driten tag
umb sines jungen brüder val.
die ritter mit im über all
wurden trurenklich gemütt.
do dü ritterschaft so gütt
vor dem trurigen kaisser waz
und alle waren an fröden laz,
thedis, dü frowe vil gemaitt,
mitt hundertt megten, so man saitt,
rüwenklich kam geritten.
mitt vil grossem unsitten
uss rotem munde sy began
strauffen iren sun, den werden man,
umb sine grosse misse tatt.
sy sprach:< din lib begangen hatt
an mir missewende,
und du in todes ende
dich selb haust gerichtett
und min gebott vernichtett:
das züchett bosshaitt, barn.
wiltu mitt mir von hinnan varn,
vil werder ritter unverzagtt?>
daz ward der mütter versagtt.
sy sprach:< so enpfach ze hand
von mir dissen prisantt!
daz ist pirrus, din fruchtt,
der ich rechtte genuchtt
niemer tage me getün.
du soltt vetterlichen rün
fürbas me an im bejagen.
anders ich dir nitt ensagen.
wiltu, züch in für bas!
siner mütter wurden nasz
umb in önne lögen ulixes bietet von neuem vierzigtausend mann auf.
dick ir wippliche ougen.>
pirrus der vil claure
waz in dem nünden jare.
thytiss die frowe schïd dan.
achilles, der vil werde man,
sich des jungen under wand.
von im dem kaysser ze hand.
minnenklich befolchen ward
phirrus der fürste zartt,
von dem sitt unlust beschach,
das vil manig fürste sach,
an ainer minenklichen magtt,
dü dü schönste waz betagtt
über alles troysche land;
pillixenna waz sy genantt.
die wurgtte diere vaige knabe
dar nach ob sins vatters grabe.
ulixes zü dem kaisser sprach:
< herre, üwer ungemach
wontt ouch minem hertzen mit.
ich waiss für war daz üwer unsitt
schier gesenftrett werden mag.
ir geleben noch den tag
daz üwer sorgliche arbaitt
ain lobliches ende traitt.>
den fürsten da ze stunden
trosten sine kunden.
dem vil trurigen man
ward gelimpffes vil getan
der vor nie waz geschechen,
suss hören wir die wisen jechen.
da ward alles daz erdachtt
und für des kayssers ougen bracht
daz man noch spill haissen mag
untz an den jungstlichen tag,
das ward da ze stunden
alles vor troye funden
durch daz daz sy frölich
machtind den geertten kaisser rich.
der chrichen fürste do began
besenden alle sine man.
uss allen rittern usserweltt
er kosse der unmüttig held
vierzigg tussend werder tegen,
die an sinen usser wegen
warend und hartte flinse:
ze töttlichem zinsse
tatten sy wol maister schaft.
manlichen mütt mitt heldes craft
hetten sy in ierem hertzen,
flüchtiges schmertzen
warend sy gar ungewentt.
ir aller libe gar versentt
waren gar ze aller zitt
uff anders nitt wan uff stritt.
disse werde junglinge
wurden ze ainem ringe
alle besunder da gesantt. achilles führt das heer an, patroklus trägt die fahne.
der kaisserliche wigand
tett in allen da ze stund
sinen grossen kumer kund.
der trurige fürste sprach:
< sid daz wir alle ungemach
von den troyern müssen han,
strittes wil ich nitt enlan
mitt üch alle gemaine:
ir söllend, helden raine,
uff den morgen sin beraitt.
wir müssend ir straussen braitt
durch ritten und zertrennen
oder kumer erkennen.
des kan nieman bewaren
ich welle selb ze stritte varn.
sid ich die bestan han verlorn
und die och waren hochgeborn,
waz sol mir dann fürbas
der lib? ich bin mir selber gehass.>
achilles, der fürste gütt,
sprach:< kaysser, dinen trurigen mütt
soltu, held, verkerren:
ich wil din lobe meren.
verlurend wir dich, fürste rich,
so were daz her doch all gelich
baide entwurkett und verlorn.
da von, kaisser hochgeborn,
uff die rechten trüwe min
din fürer wil ich in trüwen sin.>
alsus der vil junge man
den kaisser uss dem willen nan.
do des andren tages ward,
die willigen ritter zartt
beraitten sich geliche
alle werliche.
besunder iettlich schwertt tegen
begunden sunder fröde pflegen
daz der adelliche barne
ze stritte mit in weltte varn.
menig rilich wappenklaid en ein
von sunderlicher farwe schein,
also do gebetten und gebotten
der kaisser hett sinne rotten.
patrokluss zü dem fürsten sprach:
< were min manhaitt nitt ze schwach,
so wellt ich flechen unde bitten
daz durch adenlichen sitten
man mich lïsse kaissers van
laitten gegen den rotten dan.>
der kaisser sprach:< daz soll geschechen.
wes du müttest und kanst verjechen,
des soltu alles sin gewertt,
sid daz din hertz manhaitt gertt.>
des ward der edel fürste fro
daz im da daz gelüke do
von dem kaysser waz geschechen.
schier man begunde spechen
die erweltten ritterschaft
gar mitt werlicher craft. der alte priamus zieht selbst in die schlacht.
do kertte des tages in den stritt
ain held der manige wunden witt
kunde frümen uff todes mess:
daz waz der künne achilles
mitt fünff hundertt helden gütt,
die alle hetten stätten mütt.
disse kurliche schar
samenhaft unde gar
für die statt getrukett kan.
patroclus fürtte des kaissers van.
manig hornne uff der vartt
zornnenklich erschellett ward.
dis wunder ward all da ze stund
priamo dem künge kund.
der fürste sprach:< wes sol ich sparn
starken lib? ich müss ze den scharn
och warten wer die crïchen.
söltt ich dar umb jomers pin
baide kïssen dolnn:
min manhaitt müss da priss erholn
oder aber sterben umb daz min.
der zwayer müss ie ains sin.>
des trurtte in ir sinne
dü riche kungine,
polixene und och cassandre,
ain magtt und dü andre.
man sach sy innekliche
truren umb den fürsten riche.
dü junkfrowen und dü wip
clagtten des lïben künges lib,
das in dü ögen wurden rott
( dar zü zwang sy do alle nott),
den sy laider niemer me
gebliktten an. daz tett in we,
won in sin kumer vor was:
des wurden sy an fröden lasz.
der hoff aller betrübett ward:
dar umbe doch der fürste zartt
lenger da nitt woltt entweln.
uss allen sinen er do zeln
gebott uff vier tussend man,
die alle uff strittenlicher ban
wol kunden da by den tagen
lobe und erre vil bejagen.
ir vannen fürtte in daz gesäss
der junge künge prymedes.
schnneleklich waren die fromen
mitt wappen zü den rossen komen.
maniges fürsten zaichen gantz
uff rossen gab vil lïchten.
lenger sy so nitt vermitten,
gegen ieren vigenden sy do ritten.
ein anritten da geschach
daz es manig wilder krïche. nur paris und hektor kommen lebend nach troja.
der minenklichen frowen schar
iltten daz sy nemen war
des strittes an den zinnen.
sy wurden laider innen
daz in töttlich ungemach
des tages vor troye geschach.
patroclus und des künges barn
komen hürtteklich gevarn
zesamen als sy twang ir craft
und ir erweltte ritterschaft.
die starken vener baide
übtten uff der hayde
also kreftenklichen stritt.
dü rosse sy baide an der zitt
gar vestenklichen twungend.
den künnen und den jungen
was an manhaitt nütt gelich.
baide fürsten ellentrich
frumpten ain ander arbaitt.
von ains schlages under scheid,
den tett patroclus mit der hand,
dem küng daz leben do verschwand.
des valles ab der zinnen
ward sin mütter innen.
die rainen trurtten über all
umb des jungen künges val.
paris und hector
mitt vil manlicher spor
übtten baide do stritt,
die vil tïffen witt
wurden von in by den tagen
hartte manlichen geschlagen.
andertthalb achyles
straitt daz alles geses
inn do müste entsitzen.
mitt manlichen witzen
vachtt der unverzagtte heltt,
sinen kreften usserweltt
konde nieman wider streben.
priamus verlor sin leben.
dennochtt hieltt an der zitt
hector der manlichen stritt
aine nachtt und ainen tag.
da vor troye tod gelag
der ritter animal
nam von parisse den val,
den all da by den tagen
begunden alle krïchen.
von hectors hande lag da tod
antinus der fürste in aller nott,
der werden krïchen den tag
wol uff drü tussend gelag
in töttlicher arbaitt.
waz do von troye ie uss gereitt,
die sach man ligen alle
tod mitt gemainem valle
on die fürsten ellenthaft,
die mit heldes ritter kraft
do in nott ernertten sich.
die zwen gebrüder lobelich
paris und hector an der stund
komen wider in gesund.
ecuba do nitt vermeid
ir vil küngliches kleid
zerzartte sy von jomer gross.
ainen sacke sy erkoss,
den dü minekliche klüg
für bas iemer mere trüg.
doch ist üns daz worden kund
daz dü raine unlange stund
wertte nach ieren lïben man;
das schüff ir jomer fraissan.
helena daz suss din lip
ersterbett man und wib! ascalaphus kommt agamemnon zu hilfe.
das clage ich mit ungenuchtt
das dich din mütter ze fruchtt
ie enpfachen sollte.
mitt willen ich daz wollte
daz din lib so usserkorn
zü der weltt nie wer geborn,
do dis wunder fraissan
von dir ie solte uffgestan.
in troye hüb sich arbeitt
mitt nötten, als man noch seitt.
die strassen wurden alle witt,
daz hatt gefügett dirre stritt.
dem kaisser stünd sin mütt ho
daz im so wol gelungen do
waz an der kampfflichen nott.
der die da gelegen tod
warend, ward gar vergessen.
aller erst waz besessen
baide rich und land.
hector worden waz erkantt
wer im den jungen brüder schlüg,
dar zü den grossen ungefüg
der sinem vatter waz geschechen:
dar umb wolte er rache spechen.
ains tages waz der himel
one aller hande schimel
lutter und gereinett gar:
do ward man uff dem mere gewar
ainer barken klaine.
dar inne kam allaine
ain ritter geflossen,
des lib waz unverdrossen,
des wappen waz vil garwe
von in rotter farwe.
selb waz er gar ain kreftig man.
wer in mit ögen bliktte an,
der müste im schon haitt jechen.
kurlicher man ward nie gesechen,
des sy im alle jachend.
ain loffen und ain gachen
gegen dem erwelten manne wartt
mitt gelicher vartt.
sin har waz raide unde gel,
sin clauren löcke sin wel,
sine lïchten
warend one lögen
ze wunsche ritter lich gestaltt:
er waz künne und bald.
ascalaphus waz er genantt
an dem susslich lob gewantt
waz und mannes wirde.
manig man im mit begirde
begonde volgen von dan,
untz er für den kaisser kan.
agemennon dissen werden man
mitt flisse enpfachen do began.
des dankett er im unde sprach:
< kaisser, din michel ungemach
sol vil güttes endes pflegen.
ich wil mich durch dich bewegen
was mir laides mag ergon.
riches geschmides ich hon,
miltter fürste, an mir hie vil. menelaus verschafft dem helden ein streitroß.
ain dinge ich dir clagen wil
des ich bin, herre, unbewartt:
ain rosse daz ze strittes vartt
mich wiglichen möge tragen.>
der kaisser sprach:< herr, üwer clagen
mag wol lïblich ende nemen.
dem kaisser tüm sol daz gezemen
daz es nach ritters sitten
üch vil schöne tüge geritten.>
der rede ward der ellend fro
daz im der werde kaisser do
wollte komen ze statten
in sinen unfatten.
agmonen, der vil werde man,
gebott wol fünffzig kastallan
für in zïchen, so man saitt,
starke vollen vil gemaitt.
under in allen er nicht envand
daz im ze nötten wer erkantt.
diere nöttige tegen
müste gon des sich bewegen.
dis mere flog von man ze man
und es für menolossen kan.
mitt züchten der fürste sprach:
< daz were mir iemer ungemach.
er müss nach manes sitten
werden für war geritten,
oder mir müss offenbar
gebresten aller marcke gar.
ich tün dich, fürste gütt, geritten
mitt vil loblichem sitten.>
hundertt rosse gar unbetrogen
wurdentt dem helden für gezogen.
uss den allen er do
ain rosse erkosse unmassen hoch,
veste, starch und frech,
des farwe alsam bech
was. aller erst der ritter zartt
in vil hochem mütte ward.
< nun wil ich gern>, sprach der tegen,
< mich durch den kaisser strittes erwegen.>
uff daz erwelte kastellan
der werde sitzen do began.
lenger er nitt vermaid,
für die burge er raitt.
dar under im do ward erkantt
ain ritter den er vantt.
den batt er im bottschaft
werben durch ritterliche craft
daz im in kampflicher wise
der junge fürste paris
keme in vil kurtzer zitt
und im gerüchte geben stritt.
ydroges von dannen gie,
den ritter er vor der portten lie.
parisen er in vil kurtzer stund
tett die selben bottschaft kund.
< waffen>, sprach der junge man,
< das ist ain wunder fraisan
daz nieman kampffe üben mag, ascalaphus und paris verwunden sich gegenseitig schwer.
der ie ritter schefte pflag,
er welle uff üns erbeitzen.
waz sol nun hie dis reitzen
dem man nit mag wider ston?
durch tröwe sol nieman enlon
daz der man doch gernne tütt.>
der usserwegne ritter gütt
uff sin kastellan gesass
ain gewand lïchtt ain glasz,
von stachel hertte ringe
begunde er an sich schwingen.
one kovertürre
raitt uss der gehürre.
do er den kampff genossen sach,
paris do mit zuchten sprach:
< herre gütt, wes gertt ir?
daz üwer aller manlich gir
so sere uff ünser sterben statt,
daz ist ain unselliger ratt.
wer hatt üch dis gelerett?
nun ward doch nie verserett
von minem schwertte üwer lip.> -
< durch mine und durch werde wip
sol üch wessen wider saitt.>
paris den vigend anne raitt
uff sinem rosse genende.
sy waren baide behende,
die schefte baide clubend sich.
die ritter cünne und ellentrich
frumten ain ander kumers dol.
von irem stritten man billich sol
gar one valsches trïgen:
sy kunden beide bris bejagen.
baide ross die jungen
do ze samen trungen.
der schum und daz blütt
gieng von den rossen wolgemütt
baidenthalb hin ze tall.
vor den krïchen all
von zwain rittern unversparrt
bas nie gevachten ward.
dü trurige küngine
sach aber do irs kindes pin.
kreftig waren bede man.
den gast michel wunder nan
daz im paris an der zitt
gab so ebenhitzen stritt.
der gast mit ainem schlage grosz,
des in claine verdross,
frumpte dem von troye ain schlag
daz der raine stracks gelag.
entzwischen dem golliere
er schrïtt fürsten schiere
aine tïffen,
die im in kurtzen stunden
der geblümte ritter gab und galtt.
der gast ward nider do gevaltt
mitt fünffzechen wunden für tod.
hector zü sines brüder nott
iltte und fürtte in von dan
da dem senneklichen man
nach sinen nötten geschach
minne und wunneklich gemach.
der edell kaysser usserweltt
nertte och sin werden heltt,
des frowe medea öne hasz
pflag untz er gar wol genasz.
mitt erren und mit hübschhaitt waffenstillstand. begräbnis des priamus und seiner söhne.
waz sy im alle stunde beraitt,
dar zü twang die magtt gütt
ir küscher wiplicher mütt.
erst hüb sich do über all
vor troye rylicher schall.
do woltte haben sunder nyd
der kaisser aine hochzitt
mitt allem krïchen,
die er mit hocher wunne
woltte brüffen unde sechen
und dar zü ir menge spechen.
in troye ward ain frid geschworn,
das die fürsten hochgeborn
in fürtten iere mage,
die mit des todes wage
den stritt da hetten genomen
von dem ir ee wol hand vernomen,
da der küng priamus tott
lage in engstlicher nott
und alle die sunne sin:
die wurden do gefürett in
uff menger ross bare.
des trurretten da zware
dü vil minenklichen wip
umb der totten fürsten lib.
alsus ward vor troye daz wal
do gerumett über all.
du erschlagnen ross do mitt wer
wurden geworffen in daz mer.
für war ich daz sprechen mag:
unflatte und der schmak
tett den fürsten allen nott.
dar umb der kaisser frid gebott.
witt ward aber dü haide,
claur dü ogen waide,
der luft mit wunne getempertt ward.
des frowten sich die fürsten zartt
die da by den jaren
durch plage vor troye waren.
ein küng, waz uss schotten land,
pantinmuls waz er genantt,
ains morgens für den kaisser tratt.
er sprach:< ob dich ie gebatt
kain held muglicher tatt,
so verre nun daz füge hatt,
des wil ich in frundes sitten
dich und ouch nit anders bitten.>
agmenon sprach:< wes du an mich
gerest, des gewer ich dich,
so verre und ich volzügen kan.>
der riche schotte wunne san
naigtte dem kaysser schonne
sin hoptt, da uff er kronne
trüg über zway küngrich.
er sprach:< herr, so merke mich: pantimulus zieht in den kampf.
nieman kan daz gewenden
ich welle geenden
an hectorn, den erwelten tegen,
der ünser aller wirde pflegen
mitt sin ainger hende wil.
und ist daz mir der selden zil
ist vor üch allen beschertt,
so müss er lebens sin verhertt.>
der kaisser schreken do gewan
daz der kindische man
do ze stritte wolte varn,
won er waz siner schwester barn.
doch mochte er nitt gewenden daz.
der junge ritter one hass
wollte durch manhaitt
da ze stritte sin beraitt.
pantimulus, der fürste werd,
des hertze flissenklichen gertt
rünliches rümes,
rechtes wisstümes
waz sin lib unmassen vol,
sin sinne aller untugend hol.
im waz ze wunsche ain rechtes leben
vor allen fürsten gegeben.
zü siner rotten er do gewan
sechs tussend siner dienstman
besunder alle da beraitt
in ainer kovertürre klaid.
daz waren ritter liechtt gemal
von crippel, wirtzall, zendal,
mitt schwartzem zobel schöne durch britten
und maisterlich under schnitten,
daz fürtte menig recke
ze waffen rok und tecke.
der kaisser wolte die richen scharn
sechen do ze stritte varn.
rilich ward do ir vartt.
pantinnuls, der künge zartt,
iltte gegen dem bürge tor.
der vil künne hector
waz, so man saitt, der erste man
der die rotte ie sichtig an
ward, als man geschriben vand.
uff ainen palast er ze hand
gie da er sin ritterschaft
wiste, den ir manlich craft
nütt won daz beste gebott
und die im dicke in menger nott
hetten ton ir helffe kund.
die batt der künne an der stund
daz sy im tetten helffe
mitt vil grossem gelffe.
sin wille willenklich ergie.
funffzechenhundertt, der in nie
dekainer lïss mit im uss ritten.
och waren maisterlichen durch schnitten
iere vil lïchten klaid,
one alle schlatte kunterfaid
baren sy vil lïchten.
man mochte sy wol gernne sechen. pantimulus wird von hektor im kampfe getötet.
ze nötten waren sy grell,
iere ross unmassen schnell
ze ernste und ouch ze schimpffe.
mitt werlichem gelimpffe
waren sy küne unde bald,
dar zü an forme wol gestaltt.
lenger ward aber nit entwellt.
alsus hector der held
kertte mitt siner fromen schar
da er der vigend ward gewar.
pontimilus der riche
uff in hurttenkliche
ersprengen da begunde,
sam tett im an der stunde
wider der uss troyer land
mitt vil ellenthafter hand
hartte unerfertte.
sin lib hett bewertte
dicke manliche tatt:
unfüge er nitt begangen hatt
gar by allen sinen tagen,
daz hortten wir geschriben sagen.
der manliche schotte
woltte vor siner rotte
behaltten kampfflichen rün.
gar aller sin wiss tün
mochtt im da gewegen nicht,
er wurde bracht uff todes pflicht.
pantimulus in kurtzer stund
ward von des kunnen hande wund,
daz im dü claure frye
mitt aller artznye
medea nitt mochtt gewegen.
es müste der ritterliche tegen
von dem fürsten usser korn
sin leben all da han verlorn.
hoptt und helm müst uff den cle,
das tett da allen krïchen.
manigem manlichen man
uss sinen ougen do da ran
baide wasser unde blütt
umb den erweltten künge gütt.
ir aller fröde waz gelegen.
agmonen der schwertt tegen
nieme so rechte traurig wartt.
nun hand wir von dem ritter zartt
vernomen vor vil kurtzer stund
von dem paris waz worden wund
und er in ouch uff den tod
versertt hett in kumers nott.
der fürste rich calaphus
gieng aber für den kaisser sus
mitt sunffzen berenden ougen.
er sprach:< herre, one logen
ich wil min ritterliches leben
umb den vil richen künge geben
ze rache uff hectors fraisse.>
der kaisser in zü der raisse
ruste uss von grunde.
an der selben stunde
schier der fürste waz beraitt.
allain er do von dannen raitt,
niemans er do ware nam,
ellend im vil wol gezam.
denochtt er vor dem burg tor tod des ascalaphus durch hektor.
vand den vil künnen hector
verwapnett gar nach engels prisz,
an dem er ouch strittlichen fliss
woltte herttenklich bejagen.
da ward getön ain wider sagen.
< was wierett üch, herr, gegen mir,
daz üch alle üwer gir
so serre statt uff min sterben?
kunnen ir nitt erwerben
an andren lütten manhaitt,
denn daz ir strittes underschaid
gebtt mir und minem kunne?
daz ist doch ain kranke wunne.
ainer armen mütter kind
nitt me won zwen werhaft sind,
daz bin ich und der brüder min.
es müss ie menger jomers pin
dulden und von schwertten nott,
ey wir baide geligen tod.> -
< durch den kaysser ich her bekomen
bin, ich han so vil vernomen
von üwer werden ritter schaft,
die ich mitt manlicher craft
nun hie nütt lenger müsse sparn.>
die zwen kampfflichen parn
hieltten sich mitt geluste
zü ainer richen tjeuste.
von troye dem ritter uff der vartt
ain michel sper gebotten ward
von ainem sinem dienstman,
da mitt raitt er den vigend an.
erst hüb sich angest und jomers vil,
ritterschaft gar one zill
von innen baiden ergie.
wer den schaden do gevie,
daz tütt üns in kurtzer stund
wolffran der wisse kund.
stark ward ir zwaier erbeitt.
hector unsenfter nie gestreitt
mitt kainer hande künne.
sin adel und sin wunne
halff dem daz er genass.
ainen schlag er do hocher bas
erzoch do mitt dem schwertte,
won er des ritters gertte.
helme und rundel
spieltt hector, der fürste snel,
dem ritter als im craft gebott.
calaphus belaib da tod.
medea, magtt raine,
nun frumett din salb klaine
die du dem ritter wunne san
mitt gantzem flisse hett getan!
in sin veste do reitt
der junge fürste gemeitt.
des sach man aber by den tagen
den held die krïchen clagen.
der kaisser jemerlichen sprach: antipolar will gegen hektor kämpfen.
< wie lang sol daz ungemach
weren an miner werden diett,
daz nie heldes hand gertt
den von troye uff werden tod?
ich denk sy aller krïchen
wellen mitt ir zwayer hand
frumen. gott tür mir ze hantt
kund sölich ritter schaft
die mich erledge vor der craft!>
ein ritter uss den krïchen:
< nun han ich sendes ungemach
von schwerttes ortten dik erlitten
und gar genedenklich gestritten
mitt ryssen und getwergen,
mitt wurmen von den bergen.
ritter und tiere by minen tagen
han ich hartte vil erschlagen.
ich waiss daz sunder logen
daz ich mit minen ougen
so starkes wunder nie gesach
ich tett im kampffes ungemach.>
antipalar waz er genantt
der disse rede tett erkantt.
er sprach:< söltten zwen man
ünser lop wunnesan
in legen mitt ir ritter schaft,
waz söllt denn aller krïchen?
ich müss och,> sprach der ritter gel,
< versüchen gar min manlich hel.
waz mir dar umb kan geschechen,
ich müss under ougen sechen
hector, der durch über mütt
allen krïchen tütt
mitt morde und och mit meine.
alle kunge reine
sol ich rechen ze hand
den val ie von im ward erkantt.>
sin waffen, daz er fürtte, waz
ain trake, als ich geschriben lasz,
an sines glantzen schiltes rantt,
der waz von grawer farw erkant.
waz daz veld von golde lag
gezierett schon alsam der tag!
der ritter zaghett fry
waz und alle stette by
wontte im, als man noch kund
von im tütt. in kurtzer stund
waz er worden waffen var.
der werde ritter antipolar
vermessenklichen kertte,
als in sin ellend lertte,
an daz riche burg tor.
da vand er ainen fürsten vor,
eneass so waz er genannt.
ainen valken er uff der hand
trüg der küne werde man.
den fürsten grüssen er began,
er sprach:< lïber herre min,
möchtt es mitt üwern hulden sin hektors kampf mit antipolar.
daz ir durch üwer tugend craft
mir werbend ain bottschaft
...
zü hector, von des großen kraft
ich dicke han gehörett sagen,
ob er welle pris bejagen
an mir? min hertze des begertt.
ist daz er mich des entwertt,
so müss sin wirde wesen krank
und hatt och nitt fürsten gedank.>
eneas do manlichen sprach:
< ir durffend, held, durch ungemach
niemer geritten ainen füss.
der mengem hatt des lebens büss
geton, und baitten ir sin,
ich waiss daz wol daz er üch schin
sin vil baldes ellend tütt.
ich sach in nie so ungemütt:
wer an in strittes gertt,
schier er in des gewertt.>
eneas gie do von dan
und kertte da er baide man
vor aines turnes mure vand
an den troye und daz land
stünd denochtt in gantzer pflichte.
der fürste sumpte sich do nichte,
er tett in baiden do ze stund
von dissem ritter mere kund.
ze hand ir sprachen waz gelegen.
paris, der ritter liche tegen,
sprach:< er sol strittes sin gewertt.
sid er hie von üns kampfes gertt,
der sol im von mir sin beraitt
...>
der eltter fürste selden rich
sprach:< sid er gesüchett mich
hie hatt vor dem burg tor,
so wil ich selb,> sprach hector,
< die manhaitt sin versüchen
und kampffes mit im rüchen.>
nach alter gewonhaitt
der fürste aber uss raitt
in clede, als wir hören jechen,
das bar gar sunnen richen brechen
und waz von stachel hertte.
schnell ward sin gevertte,
mitt verhengtem zome
kam er da er gome
sines wider sachen vand.
er sprengen do began
mitt freffel und mitt manhaitt
antipolar die fluchtt vermaid.
wider setzen sich began
der vil usserweltte man.
mitt vil grosser manhaitt
waz er künne und unverzaitt.
ir baider sine waz gelich
an mütte. die fürsten ellentrich
wurbend baide nach erren. antipolars tod. petroklus rüstet zum kampfe.
dü ritterschaft sy lerren
begunde stritten mitt genuchtt.
gar verworen one flucht
was ir craft, verstrikett,
versigeltt und verzwikett
so vast daz daz blütt und der schwaisz
von hitze in baiden tett so haiss
daz es gar ain wunder was.
ze jungste müste ir baider hass
anne sig ain ende han.
die fürsten riche und fraissan
müsten baide lassen stritt
untz an des andren tages zitt.
do in erst on allen mein
daz hoche gottes lïchtt,
do yltten sy aber ainander zü.
von dem selben tage frü
wertte ir stritt uff mitten tag.
antipolar do tod gelag,
der ie mitt manhaitt sitten
by sinen tagen hett gestritten.
er sölte iemer gelebett han,
ain so usserweltter man!
megtte und alle raine wip
söltten clagen sinen lib,
won sin vil manlicher mütt
waz in gantzer wirde gütt.
besunder ward er me geklagt
von allen krïchen
denne alle die by den jaren
vor ime erschlagen waren.
des kaissers jomer unverspartt
von tag ze tag gemerett wartt.
diere tode erschlagne held
hette ainen fürsten usserweltt
der sin aidgenosse was,
und baide gar on allen hass
waren uss ainem rich geborn.
der selbe usserkorn
waz petroclus genantt,
der sich von tugenden nie entwand
ains ainigen hares braitt.
für sinen herren er da schraitt
und batt in do ze der selben zitt
daz er im erlobtte stritt.
achilles im antwurtt bott,
uss vil lïchtem rott
der unverzagtte fürste sprach:
< dich mag wol langes ungemach
zwingen und michel arbaitt.
waistu nitt daz tod gelaitt
hector hätt vil mengen held,
die alle hoche gar erweltt
waren fürsten über dinen lip?
gedenke an daz minekliche wip
dü din wartett alle tag!
verlür ich dich, daz ist min clag
und kann och uff der erden
me niemer werden
fro als ich gewesen bin.
din sterben nimpt mir minen sin,>
sprach achilles der tegen.
< doch müss ich mich din bewegen.
wiltu mitt hectorn üben stritt
...
so wil ich mine ritter schaft petroklus und hektors kampf.
mit williger craft
senden mitt dir zü stritte.
selb ich mitt dir ritte.>
do ward manig kurlich kastalan
verdaktt on aller schlachte wan
vestenklich untz uff den füss.
dem da laider lebens büss
ward von hectors uss vartt,
daz waz der millte ritter zartt
petroclus, der ie tugend wieltt
und alle geste schon enthieltt.
mitt dem in werlichem sitten
siben kunge in stritte ritten,
in iedes richen künges schar
nün hundertt werder ritter gar,
die alle ritterlich bereitt
waren und glantze wapenkleid
fürtten, kostbar und rich.
die helden waren och gelich
unverzagtt an manes craft,
wa man übtte ritterschaft.
disse ryliche schoie
gertt do für troye.
der riche fürste enneas
uff ainen turnne gegangen was,
der beraitten schar er innen ward.
mit behendenklicher vartt
kertte er all da ze hand.
da er by ain andren vand
in ainem baumgartten sunder won
hectorn wol mitt fünff tusend man.
eneas zü dem fürsten sprach:
< vor der veste ich nie gesach
so manigen frylichen held.>
der künne ritter usserweltt
batt do die sinen alle
beraitten sich mitt schalle
und mitt im an den zitten
gen vinden welten ritten.
die fürsten die wurden do
sichtig ain ander, hartte fro
waz ir manliche gemütte.
< ich wenne sere wütte,>
sprach hector,< gegen mir üwer lib:
weder vechten ir durch die wib
oder durch aigen über mütt?>
patroclus, der helde gütt,
sprach:< wir stritten durch den mortt
den dins grimes schwertes ortt
tütt vil mengem krïchen
töttliches siechen.
din hand min künne nitt vermaid,
din schwertt mir ainen held verschnaid.
anders ich dir, werder man,
uff mine trüw nitt arges gan,
won durch den toden held gemaitt
sol dir hie wessen wider saitt.> petroklus tod.
ir tjust geschach mit gantzer gir,
sy brachen do baide sper.
ir baider ross do schnellekaitt
pflagen, als man uns noch saitt.
baide waffen spïgel
wurden do der schaiden bar,
behendeklich erzuckett,
mitt henden nach getrukett.
den edlen marken also gütt
begunden trächssnen daz blütt
baide schum unde schwaiss
tett den rossen baiden haiss.
schlag wider schlag ward da gegeben.
den helden baiden ward ir leben
unmessenklichen schwere.
owe der merre:
petroclus, der ie miltte pflag,
von dem von troye tod gelag.
ein schlag in von dem leben schied,
der durch daz hallsper gertt
vast untz daz knie ze tall.
das da tod uff der wal
lag, daz was der miltste man
der do daz leben mochte han.
aber schied ze troye in
hector mitt den helden sin.
achiles, der vil claure,
by sin selbs harre
sich begunde roffen hartt,
daz im uss siner schwartt
manig lock wunnesan
vor nötten schaiden sich began.
daz im daz hertze nit zerbrach,
daz ander laid im gar geschach:
rüwiger schmertze
besass im daz hertze
mitt des laides underschaid
daz er vil nach in tobhaitt
waz do bekumen sicherlich,
won daz menig ellendrich
im durch ir rechten gütte
gaben manlich gemütte.
sy waren rüwig alle,
won daz sy doch nach schalle
gar durch nott hielten sich
durch den fürsten ellentrich.
clagen der vil junge man
sinen götten began
sines dienners tode,
vil gar och sin selbes node
den hochen gotten raine.
sin jomer waz nitt claine.
eins mals für den kaisser tratt,
als in baldes ellend batt,
der junge fürste achiles.
er sprach:< kaysser, todes mess
müss mir senden künftig wesen.
ich wil sterben oder genessen
durch minen werden dienstman,
den ich, fürst, verloren han,
und och, herre, durch dich.
gott der welle denne mich achilles bietet sich zum kampfe an.
mit siner craft verderben:
min hand sol in ersterben
der so mangen unflatt
an ünser schar begangen hautt.
ich waiss mir selber ainen trost:
ich wen daz von im erlost
werde alle ritterschaft gewiss.
min lïbe mütter thedisz
gab mir ainen richen segen,
( daz ir gott iemer müsse pflegen!)
daz mich dekainer schlachte man
niemer verwunden kan
won undan durch die füsse.>
dü rede dem helden süsse
sid vor troye verlor den lip.
gott hasse allü dü wip
von den dehainem frumen man
an wirdekaitt sol misse gan.
owe der wiben mine!
dü ist nitt nach gewine
durch die man sölich mordes pfligtt:
wol im, wer sich der bewigtt!
achyles, der fürste bald,
sinne werden ritter wol gestaltt
besantte gar alle do.
er sprach:< min hertz ist unfro.
daz sechend ir herren alle wol.
nun mag min kumerliche dol
niemer ende gewinen.
fürsten gütt, mitt sinnen
so gebtt mir gemainen ratt!
mir sender mütt nach stritte statt,
des mag ich lenger nit entwessen.
sterben oder genessen
müss ich in freyem mütte:
zieren helden gütte,
ir bützen wir min ungemach.>
ain ritter uss in allen sprach,
der waz biderb unde gütt
und hette dar zü trüwen mütt,
emosz waz der held genantt:
< ich tün dir, fürste, daz erkantt:
wen dich verlurett din her,
so sind wir one wer
verdorben ewenkliche.
da von, fürste riche,
du lauss üns, herre, alle
für dich ston mit schalle:
din stritt ist unser aller gift.
da von, fürste, habe trift
und erlau vil grosser schwer
alle dine dienner!
won wirstu, ritter, erschlagen,
wir mugend dich niemer me verclagen.>
der fürst uss rottem munde sprach:
< ich waiss wol daz min ungemach
üch allen widerwertig ist.
stünde an mir ze dierre frist
alles daz dü witten weltt
beschlossen hatt und alles gellt,
so kan nieman erwenden rüstungen des achilles.
mich, ich well gennenden
an den der ünser werdekaitt
allain mit ritterschaft in laitt.
mag so min ellenthaftes leben
im mit kreften wider streben,
ich erschlach in sicherliche
und tün alle riche
vor sinen henden für bas fry,
wie usserwegen sin ritterschaft sy.>
sy sachend alle sinen mütt.
mennig erwellter ritter gütt
ab dem willen sin erschrak:
won sin jugend so türe wak
vor andren fürsten über daz her.
sin vil riliche wer
schüff daz der kaisser bi gebote
siner werlichen rotte
do gebïtten began
das sy den kindischen man
gerüchten dannen laitten
ze strittes arbaitten.
von küngen ward der fürste zartt
gebetten daz er lïsse vartt.
nieman mochtt in erwenden:
er wolte ie genenden.
über aller krïchen
erwelte man die besten gar.
mitt sibenzigg küngen, so man saitt,
achilles do ze stritte raitt.
und waz der ritterschafte waz,
den hiess der kaysser one hasz
geben durch den held gemaitt
von ciclode teke und wappen klaid.
die bannier fürtte selb von dan
der krïchen lobesan
durch sinen zornigen mütt,
den er dem edeln ritter gütt
trüg, won hasse tett im nott:
hector hett im in den tod
vor verhowen menigen held:
daz mügtte den kaisser usserweltt.
manig rundel da erschain
uff helme gar on allen main,
als man den lïchten brechen
begunde an dem himmel sechen:
also liechtt bar gemaine
da daz riche gestaine.
dü riche kaysserlichen schar
yltte, da man ir gewar
ward, an der stette burg tor.
ainen, der hiess nestor,
sy an den selben stunden
vor der portten funden.
ain ritter uss den krïchen,
do er den herren anne sach:
< yllend hin in kurtzer stund
und tünd üwern fürsten kund
daz sy sich für den grimen tott
beraitten, won es tüg in not,
als es nie getett by iren tagen.>
nestor sprach:< nieman verzagen kampf hektors mit achilles.
sol durch kainer hande dro.
ich waiss mine heren so
daz üch stritt nitt si versagtt:
ich gesach sy nie so verzagtt,
sy getörsten mit manes wer
allain anritten wol ain her.>
nestor der vertte nitt enlie,
ze troye er schnelleklich in gie
und kertte da er den fürsten vand.
der krïchen er im erkantt
tett behendenklichen.
von troye der ellenttriche
für sine ritterschaft do gie,
sin bett er aber anne vie
daz sy mitt richem gelfe
im aber tetten helffe,
die im do nit ward versaitt.
fünff tussend helden gemaitt
hieltten uff die vartt
und tetten die mit dem herren zartt
kertten da ze velde.
vil gar on alle melde
sy an den selben stunden
der krïchen funden.
schier ward da wider sagge.
owe da der jemerlichen clage
umb hector den getrüwen,
des lip mich iemer rüwen
müss untz uff mins todes zill,
won an im lag tugend vil!
in sölten alle ritter clagen,
dar zü die frowen nit verzagen
söltin und alle zungen
clagen ie den jungen,
won sin ritterlicher tod
in sorgen ze troye vast gebott.
die rotte schier ward geschartt,
der kampfes ringe gemachett ward.
mitt vil manlicher ger.
da wurden zway und tryssig sper
verton von baider fürsten hand:
manig stich iren brüsten ward erkantt.
der fürsten nötte ward so vil:
ir kumer und ir sorgen spil
hüb sich mit manger arbaitt.
waz man von strittes under schaid
baide singett oder sagtt,
so ward der ernste nie betagtt
von zwain erweltten rittern.
ir kampffe unmassen bitter
sach menig fürst mit jomers pflicht.
hector mit wiglicher geschicht
sich hiellt, won er by den tagen
der beste waz von dem man sagen
hortt in allen geschriften. achilles wird zweimal in die flucht geschlagen.
mitt manlichhett an creften
er clang sin schwertt uf helme.
achiles zü dem melme
dicke pflag des valles.
die krïchen schalles
enpflagen do ir kampffes teggen
so menger stürtze müste pflegen.
manig ring von im ward gemagtt,
als sy da werend gesagt
all in den grünnen cle.
daz tett der ritterschefte we.
platt und da by halsperk,
ain vil kungekliches werk,
ward von dem krïchen,
daz man, als wir hören sagen,
in vor sime kampff genoss
sach also jemmerlichen bloss
als in sin mütter gebar.
der edel helde müste gar
hectör dem richen
zaglichen do entwichen.
bloss der sturm hertte man
für den vil richen kaisser kan.
der vinstren nachtt underschaid
hette ir baider stritt gelaitt
untz uff den anderen morgen frü.
uff zwain rossen sy zü
ain ander aber do geritten:
geton in kampfflichen sitten
ward von in baiden aber stritt.
dü rosse do ze baider sitt
müsten schum unde schwaiss
reren ze tall den helden haiss.
baide ross mitt geschwinder vartt
under in getödett ward.
...
aller erst hüb sich do nott,
die vor nie me waz erkantt.
schiltt gegen schilttes rantt
ward ellenklich getrukett,
du schwertt ze blik erzukett.
so hertte ward ir baider kampff
daz man den für farwen tampff
ob ieren helmen mochte spechen.
manig raines ouge die nott sechen
begonde unde schowen
von megten und von frowen.
hector, der fürste schnell,
entblotzte aber do daz vel
dem edlen krïchen
mitt vil manlicher craft.
dicke er den vil werden
brachte zü der erden.
do müste achilles der tegen
ie der andren fluchte pflegen,
der er von dem jungen
in nötten ward betwungen. des achilles sieg über hektor.
owe der jemerlichen clag
dü sich hüb an dem dritten tag
von strittenlicher arbaitt!
der kaisser nitt vermaid
er wappnett mitt sin selbes hand
den fürsten: lïchtes rand
bott er im do ze den armen.
gott, nun la dich es erbarmen.
daz manig schönne frowe
müss prïffen jomers schowen!
ze füss ir baider sturm ergie,
man saitt daz zwen kempffer nie
ain andren trügen meren hass.
vil wol ward bewerett daz.
achilles row sin flüchtiger mütt:
mitt stritt er uff den fürsten gütt
sich hüb vermessenklichen.
der starke ellenttriche
frumpte an den stunden
dem von throye ain wunden
durch gantzes helmes nasse band,
daz dem fürsten ze hand
das blütt wiell für die ougen,
das er sunder lougen
stritt nit me kond gesechen,
weder gebrüffen noch gespechen
war er mit dem schwertte schlüg.
dar nach in klain für trüg
waz er geschlüg oder gestach.
achilles frumptt im ungemach
mitt ainer andren wunden,
dü im an den stunden
durch den helm geriett ze tall:
hector nam töttlichen val.
des frowten sich mit schalle
die edlen krïchen.
in die veste über all
dis laittlich mere erschall.
achilles, der mortt grime tegen,
den totten ritter usserwegen
schlaifte da mit schande
ze unerren dem lande
und aller troyschen diett.
mitt dem totten er gertt
dristund umb die veste.
der kaisser und sin geste
waren all sunder do
von ires hertzen grunde fro.
alsus der künne ritter zartt
nach todes fraisse gepingett ward.
von dierre sichtigen nött
lag ecuba dü frowe tod,
casandra viel in ungemachtt,
pictoria mit jomers achtt
lag tod an dem dritten tage.
besunder pflag do grosser clage
polixana dü magtt,
von der libe man schönne sagtt.
der geblümptte paris
sprach:< owe ritter licher pris,
nun bistu gar verschwunden!>
der fürste an den stunden
begunde sich selber hartte schmerz um den verlust hektors. des eneas verrat.
roffen daz dü schwartte
serre krachen began.
mennig schlag so fraissan
gab er sinen rippen.
er sprach:< owe des sippen
den ich nun verloren han!
we mir senden armen man!
was sol mir fürbas ritterschaft?
brüder, din manliche craft
schüff mich dik unverzagtt.
fröden mich für bas nütt behagtt.>
heylenna, daz minneklich wib,
mitt sender nött des fürsten lib
clagtte als es ir wirdekaitt
gezam und ouch ir erren braitt.
blifar wurden ir wenglin rott
umb des erwelten ritters tod,
der aller hertzen adamasz
by siner zitt gewessen waz.
menig wang und rotter mund
von senden schmertzen da ze stund
müste flïssen
sin minekliche farwe.
in troye hüb sich arbaitt.
denochtt der tode held gemaitt
vor dem burg graben lag,
der umb manig hertze sunffzen pflag.
dem kaisser tugende doch geriett
das er der trurigen diett
friden bar vierzechen tag
nach der aventüre sag.
der kaysser do über all
lïss troyschen fürsten zall
wandlen in daz krïchsche.
owe der laiden sunder wer!
in dissem fride unverspartt
daz lïbe rich veratten ward
mitt vil grosser kündekaitt
von drin fürsten, so man saitt,
die priamus der unbetrogen
von kindes jugend hett erzogen.
der erste was ylion genantt,
nestor des andren name erkantt
waz, der dritte hiess eeneas,
der der falschhaitt urhab waz.
der miltten troyner leben
ward in des kayssers hand gegeben.
des unverzagtten fürsten lib
trügen man unde wib
in mit grossem rüwen
und clagten in mit trüwen,
als es ieren erran gezam.
den totten ellenthaften man
befalchend sy gott alle do.
trurig und da by unfro
waren ir aller hertzen.
gar rüwigen schmertzen
sy hetten alle gemaine. polixena tröstet ihren bruder paris.
ecuba dü raine
und pectoria sin wib
lett man zü des fürsten lib
allü drü in ain hol,
als man noch lïbe fründe sol.
paris der fürst alle tage
mitt vil jemerlicher clage
die zitt in truren vertraib.
waz man von clage ie geschraib,
daz waz gegen siner clag ain wind.
polixenna, daz vil raine kind,
dü wand mitt jomers blike
ir zartten hende dicke.
dar nach alle troyschy tor,
der angen offen stünden vor,
wurden verspertt dur nott
umb des vil werden ritters tod.
polixana dü zartte
des wunsches mayen gartte
waz und aller schönne ain zwy,
an ir geberde wandels fry
waz ir wipliche bilde.
im müste truren wilde
werden wer sy anne sach;
rechter züchte man ir jach.
waz schöny gott ye laitt an wip,
dar an was volkomen ir lip:
...
doch ward ir gar erwelter lib
des todes fraisse ergeben
und kam umb ir junges leben.
polixanna besunder nan
den vil rüwigen man
der ir ze brüder waz genantt.
sy sprach:< sind dir trüw erkantt,
so lau dich iemer rüwen
dins brüder tode mit trüwen!
gedenk daz din lib hatt
begangen manig riche tatt:
in gantzer rotten krefte
enpflegett du ritterschefte.
du bist der aller schönste degen
der ie strittlichen segen
von richen götten gewan.
pallass dich vil senden man
mitt kampffe schon gezierett hatt.
frow jonno hätt mitt fryer tatt
dir gegeben richheitt.
dar zü fennus, die frow gemeitt,
hautt dir der minne cronne
ze ierdischen lonne
gegeben. paris, brüder min,
da von laus dir befolchen sin
dins werden brüders sterben!
din hand sol verderben
lerren menigen krïchen
die du mit schwerte schen
solt mit ritterschafte tün,
so gewinstu brisse und rüm.>
sy sprach:< fürste wunnesan,
welte gott daz ich wer ain man,
ich wellte willenklich min leben
ze zoll umb minen brüder geben.
dar zü mitt todes wage
welt ich minne mage paris fordert achilles zum zweikampf.
rechen, die mir sind erschlagen,
und weltt den krïchen tragen.>
paris zü der vil süssen sprach:
< waz hulff dich min ungemach,
ob ich dem tode wurde gezaltt?
doch, raine fruchtt vil wol gestaltt,
was mir dar umbe mag geschechen,
man sol mich vor der veste sechen
morgens uff den nechsten tag.
waz mir dar umb geschechen mag,
rauche wil ich, zartte fruchtt,
haben in strittes genuchtt.
min künne serre rüwett mich.
fründinne minnenklich,
ich waiss wol daz din wiplich ratt
nach grossen erren mir ergatt.>
morgens do der lïchte
schines über die berge pflag,
vor troye ain capelle was
da man sang unde lass
alle tage inne
der vil hochen minne;
das husse hiess templum veniss.
von troye der edel paris
tratt an aine zinnen.
des ritters ward er innen
von dem jemerliches clagen
waz geschechen by den tagen.
er stünd an der mine gebett,
als menig erwelter krïche.
paris ritten do vermeid,
uss troye er zü füsse schreitt
mit fünffhundertt siner man.
alle lïchten an
trügend und bertte ringe.
der werden jünglinge
schar was veste unde gütt.
sy hetten usserwelten mütt.
dis sind die mere, als man saitt.
der held do lenger nit vermaid,
uff hiess er do ain bürg tor
werffen. der da stünd da vor,
uff den waz im unmassen gach.
die sinen im in sprüngen nach
begunden da volgen,
won sy im unerbolgen
warend alle geliche.
der fürste hürttekliche
kertte sinen widersachen an.
achiles lachen do began,
sin kunft im ain gespöte waz.
paris mit kampffes gere ye bas
sich da begunde haltten.
dem edlen wol gestalten
tett we sins lïben vaters tod
und ouch da by hectors nott.
von krïchen der schwertt tegen
begonde wer mit manhaitt pflegen.
ir bayder hasse unde nyd
übtte da so hertten stritt.
paris gedachte an künne,
achyles vacht mit wunne.
behender sprünge waz der tegen paris tötet achilles. siegreicher kampf der trojer.
alle nach maister schefte pflegen,
als den edlen ritter fro
hett gelertt sin maister schyro.
von troye der unverzagtte man
och do volgen began
sines maisters lerre.
mitt schirm schlegen serre
begonde uff manlichen pris
sich do halten paris:
doch ward er flüchtig getan
von dem edlen krïchen,
das er entwaich so dike
mit menigem jomers blike.
alsuss do die fürsten stritten
und kumer baidenthalben litten.
ain senftü gütte wolken brust
kam von gott mit gelust.
da ward erst frölich gestritten:
williger kumer ward gelitten.
gegen ainem büchellin an der zitt
zoch sich do ir baider stritt.
nach der aventüre sag
achilles mit ainem schlag
traib von troye den ritter zartt,
daz paris von im flüchtig ward.
der krïche ouch valles pflegen,
dem starken helden usserwegen
kam daz hoptt ze tall.
vor sinem gesinde über all
lag der held gestracks do,
des ward der fürste von troye fro.
in row sins brüder arbaitt.
ziclopes im do verschnaid
die kampfflichen füsse,
todmige ward der süsse.
ze hand in paris verschrïtt
an sende rache er gertt,
...
das hoptt schwang er von im dan:
by dem hare er es do nan,
mitt gewaltt er es von dan
warff über muren und dry graben.
erst ward ain stritt sit erhaben
der menigem krïchen
ze grossen unstatten kam.
daz waffen müst aber an die vartt:
der usserwelte ritter zartt
laitte in der strittlichen nott
uff drü hundertt ritter tod.
der sinen, so wir hören sagen,
wurden zwölff man erschlagen.
die andren fry und gesund
komen in ze der selben stund.
die fürsten alle geliche
wurden fröden riche,
und alles das in troye was,
siner sorgen ain taille vergass.
nach laide menger fröden pflegen
sy do begunden: gar bewegen polyxena steckt des achilles schädel auf die mauerzinne.
warend sy gemaine.
polixenie dü raine
das blüt farwe hoptt erkoss,
ir wunne ward unmassen gross.
an ainen schafte, der was lang,
sy das manlich hoptte schwang:
dar an trüg sy es mit sinen
hoch an aine zinnen
dü blanke magtt mineklich.
daz edel hoptt lobes rich
ward uff gestekett von ir do
über alles troye ho,
daz es menig ritter an sach.
des hertzen michel ungemach
wüchs all do die richte
von der angesichtte.
dem kaysser waz all da ze stund
an der angesichte kund
daz den schedel wunne far
ain magtt hett gestekett dar.
rauche schwür des kaissers lip
über daz vil minekliche wip.
polixena, reinne magtt,
owe daz an dir so betagtt
werden kan unzamer tode!
junkfrow gütt, dins hertzen nott
söllen alle werde wip
tragen! dü wäre ain laid vertrib
und der mine ain bejag
und schonhaitt gar ain ostertag.
von des hoptes angesichtt
kam do ze jemerlicher geschicht
der edel kaisser unverzagtt.
vor aller troysscher diett der magt
trüg er do grossen ungunst.
gar mit aller siner kunst
stalte er spatt und früg
dar nach wie er ir keme zü.
es ist doch gar unkaisserlich.
wa man junckfrowen minenklich
uff ir leben stellett,
mir sere daz missefellett.
were ir künne nit erschlagen,
sy hette ungerne getragen
daz totte hoptt mit ir hand
da es dem kaysser ward erkantt.
in tetingen, so brüffen das,
was der fürste eneas
aber uss troye geritten,
da valscher ratt nit ward vermitten.
ilion und nestor,
die die statt solten enbor
mitt wisser lerren han getragen,
die verietten sy by den tagen.
es wonde der fürste paris
das sy uff des landes fliss
aller tägenlichen ritten
und allen wandel vermitten.
nein laider! ir bejage
uff andern sachen nit enlage
won daz sy fürsten unde land
geben in der fürsten hand.
owe der laiden merre!
wie menigen nach volgäre
die selben drye hand verlon,
die sich anders nit began des eneas verrat.
gerüchen won mit valschhaitt!
das lau dir, herre, wessen layd!
eneas für den kaysser gieng,
heimlichen er den fürsten gevie
besunder ze rautte.
er sprach:< wen es spatte
morgen wirtt an dem tag,
vernim, fürst, waz ich dir sag
der mere: ich vil wol han
werlich uff fünffzigg tussend man,
die alle mir sprechend< herre>,
wie witt und wie verre
ich mit den welte ritten,
die mir zü allen zitten
vor aller diett sind underton.
die soltu, kaisser lobe son,
han ze allen sachen.
ich dich bas bewachen
sol mit minem rautte:
wen es mornend spautte
wirtt, so soltu, fürste, han
diner türsten vier tussend man
kampfflicher eyd genossen,
die söllend für an stossen.
so waiss ich wol daz paris
stellett allen sinen fliss
wie er daz für gestelle
und wie er gevelle
die hitze mit aller troyschen kraft.
so soltu gantze ritterschaft
denne vor ainer portten han.
ain zaichen ich dich wissen lan
vor dem selben burg tor:
ain rosse hobt hoche enbor
von erre dar an gegossen ist,
da soltu denn in kurtzer frist
die vier tussend vor han,
die wil ich selb in lan.
dar nach soltu dich sinnen
wen du die statt sichst brinnen.>
eeneas von dem kaisser reitt,
und als der ratt waz angeleitt,
den tett er in kurtzer stund
sinen nott gestalten kund.
daz geviell in allen do,
des ward der falsche fürste fro.
morgens do der tag uff brach
und man über all gesach,
agmonen, der fürste rich,
besantte bald für sich
sine beste ritterschaft,
an der er werliche craft
und strittliche liste
in nötten vil wol wiste.
als im eneas hatte kund
geton, in vil kurtzer stund
seitte in der gewere
dis trostliche merre.
schier der fürste gewan
erwelter diett viertussend man,
als im der weg waz gegeben.
owe, paris, wie din leben
statt in des todes pflichte!
das habe von dem wichte
den din künne hatt erzogen!
an dem bistu nun betrogen.
des andren nachtes timer ward, troja in feindes hand. des ulixes und ajax streit um achills schild.
des kayssers ritter zü der vartt
sich do begunden alle
fürdren mitt schalle
gegen dem selben burg tor,
da der rosse gebell enbor
gegossen maisterlichen waz,
als der fürste eneas
vor dem kaysser machte kund.
gar in vil kurtzer stund
wurden si in verlaussen.
des müsse sin verwassen
der der troye mit misse tatt
in falsche trüw verwissett haut!
nun wol, ritter, ze hand
troye ist geben in der vigend hand.
ulixes do ze hove tratt,
die helden er alle sitzen batt
die by dem kaysser warend.
er sprach:< ir wellend varen
min! des wol bedunkett mich
daz ir heren valsche rich
an mir one schulde tütt.
wie söltt ich werden wol gemütt
daz ir mich des verheren wellt,>
suss sprach der listige held,
< daz da billich solte wessen min?
achiles, der ie lïchten
ob allen werden helden trüg,
gelobte mir türre genüg
daz ich sins erbes solte pflegen.
nun statt hie aiax der tegen
und spricht an schiltt und sper
daz mit fürstenklicher ger
gegen den vinden ist versücht.
wer daz ze tragende gerüchtt,
der bewere daz es sin erbe sy.
tütt er daz, leidig unde fry
sol er wessen untz uff den tod,
gar on aller schlachtte nott
sol er vor mir beliben:
rittern, knechten, wiben
wil ich lassen minen hass.
ich han da für daz nieman bas
habe dar nach gerungen
wie man den frechen jungen
brechte her mit wirdekaitt.
das schüff ich daz mir laid.>
aiax der sturm riche man
antwurtten frölichen began.
er sprach:< daz ist ain uppekaitt!
wellich ritter künne und gemaitt
schilt und halsper by den tagen
bas denn ich möge getragen,
dem gan ich sin wol alsus.
ich waiss aber daz fulcanus
und fro palas dü göttin
mir tatten kund unde schin
daz es niemans sölte wessen streitgespräch zwischen ulixes und ajax.
won min,> sprach der usserlessen.
< das selbe gehiess mir fro thedis,
ich sölte sin wesen gewiss,
her ulixes, sunder wan.
weltt ir mirs suss gewinen an
daz mir sin mütter hatt geloptt?
ich wen daz üwer gemütte tobtt.
ir dunkend üch nie so ress,
mich düchte daz wol gemeiss,
ir sölten mir den schiltt lon.
won in uff erden nieman
vor mir uff strites bejag
ze sturme getragen mag.
ich bin uff ainen tag gewesen
da alle krïchen lessen
waren erstorben nach. bynamen,
des endorft sich kain fürste schamen!
sechtt da waz ich in nott
gütt für den grimen tod,
das in hector, der türste degen,
mitt gantzem stritt wer obgelegen.>
uss zornne aber der starke sprach:
< daz ain man wil ungemach
liden, der sin nit vermag,
daz ist des libes tod schlag.
sus welt ir, herr ulixes, tün.
ir wenend priss unde rün
mitt dem waffen bejagen
des ir doch nit mugen tragen.
dar umb, fürste gemaitt,
über hebtt üch selber arbaitt!
ich bin och bas denn ir geborn
und an manhaitt me erkorn.
sagtt an ain stritteliche tatt
die üwer lib begangen hautt:
so wil ich üch daz waffen lon.>
ulixes schwigen do begon.
was aiax von im arges jach,
der listige dar zü nit ensprach.
ie doch gedachtt der werde man:
< die rede müss ich dir nun lan
untz daz dü selde mir geschichtt
daz man mich och sprechen sichtt.
so rede ich denn in kurtzer frist
gar alles das mir gütt ist,
durch niemans trowe ich daz lon.
her aiax wenett an mir hon
sinen toren funden.
in vil kurtzen stunden
wirtt im ain taille der warhaitt
von minem munde gesaitt,
wie er mich hie mit wortten
letzett ze allen ortten.>
ulixes der wise man
hüb och sine rede an.
der wise do mitt wortten hie
sine rede angefieg. der schild wird ulixes zuerkannt.
mitt hübschen züchten er sprach:
< herre aiax, ir hand ungemach
erlitten durch die fürsten vil.
ain ding ich doch sagen wil:
es söltte enkain besintter man
im selber legen prisse an
für ander frome lütte.
ain dinge ich üch betütte:
des tages sach ich menigen degen
die alle waren usser wegen.
...
der stünd uff manlichem stritt.
es frumpte die tïffen witt
agmonen an der selben zitt.
sam tett der fürst atrites,
der für grimes todes mes
mengem kumer frumte.
sin schwertt die helm trunpte,
daz sy zerkluben von siner hand.
menolaum man da vand
in wirdeklichen mütte leben,
des waffen sach ich wider streben
vil mangem uff der haide braitt,
die er uff den tod verschnaid.
disse nott gar sunder won
gestanden ich ir aine hon.
daz üwerm namen nit enzimptt,
wa man die warhaitt vernimptt.>
die fürsten bliktten alle
ulixes an mitt schalle.
sy loptten do, als man noch saitt,
sin kunst und geturstekaitt.
< durch zuchtt, ir fürsten gemaitt,
ir sechend an mir arbaitt
und gedenkend alle
dar an mit richem schalle
daz ich mit miner schoye
man und claitt für troye
gar listenklichen brachtt
und den funde er dachtt.
sol ich des geniessen nicht,
so clag ich iemer die geschicht
das ich so grosse arbaitt
durch man und waffen ye erlaid.
her aiax der ist biderbe genüg;
der aber dissen schiltt trüg,
der waz türrer vil denn er.
ich bin des bürge und och wer
daz der selbe fürste rich
des halbe nie gerümptte sich,
mir volgend, ritter, ob ir weltt,
sid daz ich den totten held
brechte her ze lande!>
der kaisser erkantte
daz ulixes sunder scheid
seitte do die warheitt.
die herren an dem ringe
gaben dem jüngelinge
urtall umb und umbe.
sy sprachen:< wege krume ajax begeht selbstmord. ulixes wird verbannt.
hett diere man durch strichen gar.
diss waffen gelantz und lïcht
sol ulixes billich wesen.>
< owe,> sprach der usserlessen
aiax,< daz sige gotte zorn
das ich denn han verlorn
minen dienst uff jomers pflicht!
ze lebende beger ich lenger nicht.>
grosses jomer ward all da gesechen
an dem ritter, dem man jechen
wol mochte manlicher tatt.
der starke sprach:< min hertz hatt
für bas unstrittbaren mütt.
ich wenne nieman so rechte tütt
die lenge, daz ers geniesse.
unhaill im zu flïsse
der für bas gernne rüche leben!
dis dinge litt mir uneben,
dar umbe ich balde sterben sol.
der tod zimptt vor den fürsten wol.
gott verbütt mir für bas leben.
ich wil nach todes nötten streben.>
lenger wollt er nit ensparn
sin leben der erwelte barn.
sin schaide ward des schwertes blos.
ainen tod er im erkoss,
daz waz ain geches sterben.
owe welliches verderben
an dem helden do ergie!
des schwerttes knopffe er nider lie
zer erden und den spitz enbor,
den val er nam uff todes spor
mitt jemerlichem schmertzen.
ach gott, mit mannes hertzen
hand sus zwiffelhaften mütt.
alsus aiax, der fürste gütt,
der ie tugende hett gegertt,
viel tod in sin aigen schwertt.
da sach man sunder lougen
trübe der fürsten ougen.
ulixes do gestraffett ward
von menigem richen fürsten zartt.
dem kaisser ward unmassen zorn,
er sprach:< erst han ich verlorn
minner fröden zü versichtt.
owe, das ich des nitt
enwiste daz der hett erlitten!
min sendes hertz ist verschnitten
in gantzem jomer manigfaltt.>
trächnen gross und ungezaltt
flussend uss des fürsten ougen
sunder allez lougen.
uss zornne er zü ulixen sprach:
< fründ, wiltu sendes ungemach
flïchen den werden tod,
so schaide von mir, daz ist dir nott.
du rume bald mir daz land, eleander macht dem kaiser wegen des urteils vorwürfe.
sy dir dü rechtte mass erkantt!>
ulixes iltte do von dan,
er vorchte den fürsten lobesan,
daz er im neme sin leben.
er begunde von dannen streben
uff daz vil wilde wester mer,
mitt im sin dienst man, ain her,
der uff zwölff tussend waren.
dü schiff on allen varen
eben und schön flïssen
ire segel schöne diessen.
alsus müste mit listan dan
schaiden ulixes der man.
aiax der tegen vil gewiss
ward in den tempel veniss
gefürett, da achilles lag
und ouch der totten rüwe pflag.
für troye kam geflossen
ain ritter unverdrossen,
daz waz mit manlicher ger
der künne alle ander.
in ainer klainen barke
geflossen kam der starke.
agmonen im engegen gie,
er vand in dem schiffe hie
den ritter slafende an lip
...
under sinem hoptt ain wip,
daz nie minenklicher lip
von frowen bilde waz gesechen.
der kaisser müste ir schönne jechen:
und alle, die da waren,
lobtten mit fliss den clauren.
dü miltte wecken da began
ir trutt gesellen und ir man.
si was genant amalita,
die hand noch füss uss eren sla
in wibes gütte nie gewantt.
uff sprang der künne sa ze hand,
der werde gast so tugend san
die fürsten grüssen began.
zü dem kaisser er sprach:
< herre, mir ist üwer ungemach
laid, ir habtt den türesten held verlorn
der ie von mütter libe geborn
by allen unsern zitten ward.
aiax, der fürste zartt,
müss mich in gantzen trüwen
von schulden iemer rüwen.
her kaisser, ritter unde knecht,
ir hand urtaille vil unrecht
geben umb daz waffen klaid,
daz üch her nach mag werden laid.>
genendenclich der ritter sprach:
< üwer erre ist worden schwach,
ir müssend üch jomers nietten.
wenn wend ir nun für bïtten
wen üch betwingett arbaitt?
der held der ie ze velde raitt, kampf mit eleander.
den habt ir selb erschlagen,
mitt valscher urtall über in tragen.
...
daz sölte die erde braitt
an üch nun allen rechen
und die helss ab brechen.
kaisserliches hoches namen
müssend ir üch iemer schamen.
wenend, ir schalk, ir arger wicht,
ze kaysser tüme haben pflichtt?
nain zwar. ir müssen üchs erwegen,
üwer erre ist gar gelegen.>
der kaysser antwurtt pflag,
er sprach:< ist dis min bejag,
den ich an üch han geton,
daz ich üch schön enpfangen hon
und minen dienst suss han verlorn?>
eleander der hochgeborn
sprach zü dem kaisserlichen man:
< die rede han ich durch üch getan.
iedoch enpfachen sy, wie ir weltt,>
sprach der unverzagtte held.
< ich waiss vor troye nun nieman
der ainen schlag mir müge gestan,
sid aiax, der werde tegen,
suss jemerlich ist gelegen.>
aller erst ward der kaisser do
in sines hertzen sinne unfro,
do der vil unverzagtte man
antwurten alsus began.
der fürste riff den sinen dar,
der krïchen ain michel schar.
eliander der junge
mitt ainem geschwinden sprunge
iltte uss siner barke.
der schnell und der starke
tett dem kaysser wider pin.
amolita sin trüttin
sprach:< so we mir der nott,
ich fürcht daz du hie den tod
müssest dulden von der schar.
sy komen uff dich getriben har.>
do sprach der seldenberre:
< sind, frow, on alle schwere!
ich bring üch wider über mer,
hette es der kaisser und sin her
gar gemaine geschworen.>
menig ritter usser korn
ze malle uff in trungen.
do ward von dem jungen
vil der wider schleg gesechen,
die man gerne möchtte sechen.
vor troye uff dem melme
wurden vil lïchter
von im zertrantt und zerzartt,
sin schwertt tett die durch vartt
war er es wollte twingen,
im mochte nit misslingen.
der erweltte fürste clüg eleander siegt und fährt in das land des ulixes.
dem kaisser fünffzechen hundertt erschlüg.
der frome und der vil starke
kertte in sin barke.
one wunden der erwelte man
von allen sinen vinden kan
gegen galaach in sin rich.
dar nach stalte er tegenlich
wie er ze corthis in daz land
keme und mit schneller hand
gewunne den schiltt achilles,
den der herre ulixes
von troye mit grossen schanden
het gefürett hain ze lande.
ain herr der erren riche man
ze der raisse samnen began.
wie serre daz merre wielle,
vier und sibenzig kïlle
wurden uff den flütt beraitt.
uff iedem kïlle als man noch saitt,
warend süben tussend man.
mit den für der erweltte von dan.
ulixes, der fürste wiss,
ward in dem land ze corthis
mitt wider sage besessen
von dem helden vermessen,
der one allen valschen main
waz aiax rechter öchain.
...
mitt robe und och mit brande
stifte er im ach und we.
des trurtte panolope,
dü ulixes aine,
dü claur und dü raine.
dis zoch sich gar unverspartt
uff ain strittliche vartt.
ulixes samen do began
uff stritt sine besten dienstman.
canestris, daz vil witte feld,
hïltt manig kaisserlich gezellt,
daz im waz vor selten kund.
...
er müst engeltten misse tatt
daz er so grossen unflautt
an aiax hatt bejagtt,
als uns vor ist gesagtt.
dis waz in der bernden zitt,
als der mayge gelaitt
in aller siner blügtte.
scharppff waz ir gemütte,
sy wolten baide haben recht.
des menig ritter unde knecht
müsten ze beiden sitten tod
ligen in der werenden nott.
ir sturmliche strittes vartt
uff ainen tag vollendett ward,
der waz ze kaltt noch ze haiss.
canestris des veldes kraiss
ward zierlicher helme vol.
dü rundel man prüffen sol
dü dar obe lagend
und liechtes schines pflagend
von schmaraken und rubin
in golde: waz mag bessers sin?
eleander der tegen
hett sich dar turlich gewegen
mitt richer covertüre.
ulixes der gehürre kampf zwischen eleander und ulixes.
hette daz richest waffen claid
daz da an ritter ie ward gelaitt,
won es mit richer cost alsus
machte der schmide fulcanus.
eleander do sprach
do er daz waffen anne sach.
der riche küng lobe san
die sinen manen do began.
der stritt und ir gevertte
ward gar unmassen hertte.
der junge elander do
warff daz schwertt unmassen ho,
er brach durch die rotten braitt.
waz er vigend tod verschnaid,
das were ze sagen mer ze vil,
min lïber mund, daz verhil!
won der zunge rede mitt luge
vilichtt die hertzen truge.
iedoch sol man des nit vertagen,
man sol wirdenklichen sagen
waz ellander sällekeitt
uff canetriss erstrett.
die nott ersach ponolope,
der stritt tett ie ierem hertzen we.
das ir daz hertze nitt enbrach,
das ander laid ir gar geschach.
< troye, daz du sigest geschantt!
troye, werstu verbrantt
gewessen vor mengen jaren
...
e daz achilles der degen
in jomer were tod gelegen!
owe,> sprach sy,< frömder tod,
daz du mine ougen rott
sollt mitt fraisse machen!
des müss mich serre beschwachen!>
sy sprach:< ulixes, we dir, we!
waz solte dir richer fröden me
denn ich und ain vil riches land?
waz sol dir riches schiltes rantt
des du mit craft nit macht getragen?
ich wil es allen götten clagen
daz du dich, fürste, vil gemaitt
nütt hest erlaussen arbaitt.>
nun söllen wir mit sinen
der aventür beginnen
wie elander do straitt
und waz ulixes erlaid
senliches schmertzen.
im ward gegen dem hertzen
vil manig angstlicher schlag.
für war ich daz wol sprechen mag:
hette er den schiltt vor troye verlon,
es were im besser sin geton.
uppiger über mütt
das beste noch gar selten tütt.
ulixes ward zer erden bracht,
als es do hette gedachtt
der riche küng von gaabach.
...
halsperg und isne watt
ward im mit kreften abgezatt. eleander besiegt den ulixes und gewinnt den schild.
blossen man do die frouwen
müsten sechen und schowen.
in eigenlichem lande
laide er die schande.
den stritt sach aber daz küsche wib,
ir vil tugendhafter lib
müste liden jomers nott.
der vil grimeliche tod
bracht sy von der angesicht.
die ie hett ze ir trüwe pflicht,
lertte irs fründes arbaitt
do laider sterben, so man saitt.
ach daz des schiltes ie ward gedacht,
der uff todes zille habe bracht
so raines wib, so werden man!
gott ich daz nit volle klagen kan.
ulixes ward och erschlagen
und ouch der sinen by den tagen
ain wunder und ain unbilde.
anger und daz gevilde
ward von lïchtem rott,
stark ward ir aller nott.
eleander der held
mit mannes mütte usserweltt
behüb do veld unde wald.
schiltt, gesmide über all,
daz behüb er mit der hand.
baide lütt unde land
ward im alles under ton.
den edlen schilt fürt er von don
dar unde achiles der tegen
stritlicher nott hett gepflegen
do er vor troye dem burg tor
erschlüg den erwelten hector.
all da von gabaache
der edel fürste sprache
do er vor im nackend sach
den totten ulixen...
... neme:
< mim namen daz nit enzeme
daz ich dich lausse all hie bestan.>
ainen samt man gewan,
der waz von tierantt;
den totten er inne band
und och daz raine zartte wib.
von dannen man ir baider lib
fürte ze ainem tempel do,
des pflag dü güttin juno.
da wurden sy zway schön begraben.
mitt guldinen büch staben
ward den gelben, so man saitt,
ain aigen grabe da beraitt.
die künschen und dü clauren,
die da ritter warend,
die hiess der küng mit vatten
begraben und bestatten. eleander findet bei seiner rückkehr amolita geraubt.
eleander mitt wer
schied wider über daz wester mer.
doch waren im, so wir hören sagen,
fünff tussend ritter erschlagen.
wer merken welle und vernemen
ain klüge rede, wol gezemen
sol uns ain aventüre.
man saitt der gehüre
wider keme ze lande,
von mangem wigande
waz im rich und lande
baide gewüstet und verbrant.
waz vor siner veste was,
das hette der von cancasas
verbrantt uff aventüre
mitt dem vil wilden füre.
dis tett dem richen fürsten we.
elander lutte schrey:
< waffen, ich vil sender man!
ich wen gewunnen han:
me han ich laider verlorn!
iedoch wollt ich nit han verborn
disse raisse durch den schiltt.
ich trachten noch daz geziltt
wirtt semliche arbaitt.
minner erren underschaid
mag doch dar umb nit zergon,
wie ich daz gütt verloren hon>.
der freche und der junge
gab siner samnunge
urlob daz sy schieden dan.
mit züchten kertte ieder man
haim zü siner trüttin.
amolita dü küngin,
dü inn soltte han getröst
und uss sorgen han erlöst,
secht, dü waz gefürett hin.
des vordren tages dü küngin
solte zu dem gotzhusse gon.
daz ward dem fürsten kund geton,
do fürtt sy on ir schuld von dan
hannor, der küng lobesan.
ain magtt one schande,
genantt dü schön vernande,
für den küng bluglichen gie.
sy sprach:< herr, weltt ir hie
vernemen dü rechten mere
wie daz dü seldenberre
küngine küsch und zartt
von husse gestollen ward?>
mitt jomer sprach er:< nun sag an
wie ich min trutt verloren han,
daz künde mir an dierre stund!
ist daz ich lugenhaften fund
an dir finde in jares frist,
ich frum dir daz dir laid ist.>
sy sprach:< herr, ich bin ain wib,
minnen wipplichen lib
söltt ir mir dar umbe nemen eleander entschließt sich, seine gattin zu retten.
und welle mir lïgen gezemen.>
er sprach:< so gelobe ich dir.
nun vollende minne gir
und sage mir, trutt geselle,
war ich der lande sölle.
wan ich wil uff strittes hass
süchen den von cancasas,
daz er sin unwirdekaitt
an mich so serre hatt gelaitt.>
den türen schiltt er nider lie,
er sprach:< so we mir armen, wie
han ich so türre gekoffett!
von wirde bin ich geschloffett.
...
ich wenne gott well gericht tün
über mich vil armen.
daz lau dich erbarmen,
gott! ich kan nit lobes bejagen
daz ich ulixen han erschlagen.
ich müss engeltten der nott
das penolope lag tod.>
< schwigend herre,> sprach dü magt,
< sind an fröden nit so verzagtt,
tünd alsam ain kurlich tegen!
der raisse söltt ir üch erwegen
durch mine lïben frowen.
weltt ir die rainen schowen,
daz müss geschechen gar in zitt:
ir ding gar kumerlichen litt.
daz ir nun wellend vachen an,
daz tünd, vil trülicher man!>
er sprach:< du häst mir war gesaitt,
...>
verwapnett er von husse reitt.
den schiltt den er hin gelaitt
hette, den zuchtt er wider do.
sin sendes hertze ward unfro,
er sprach:< owe jupitter,
daz ich so manliche ger
durch dich so dik han getragen,
daz müss ich iemer merre clagen.>
sin sender mütt betrübett ward,
geschwinde er sich uff die vartt
...,
lenger ward ie nitt gespartt
sin hertte stab raisse.
waz er grosser fraisse
litte, daz wirtt üch bekantt,
er rumptte do sin aigen land
durch sin vil minnenkliches wip.
der vil manliche lib
wolte dulden kumers craft.
onne alle gesellschaft
iltte er hin ze walde.
sin ross daz trüg in balde
ze menger grosser arbaitt,
als man üns noch für war saitt.
in ain vil frömd gevilde
raitt er ain strauss wilde. eleanders sieg über die wilden männer.
da sach er mengen wilden man,
sy trügend alle claider an
gemachett uss löwen hütten,
als ich üch will betütten.
sy warend alle samend do
des künnen ritters künfte frow
und kertten gegen im alle
mitt gemainem schalle.
eleander nitt enlye,
sin edel waffen er gevie,
daz waz wol spangen braitt.
hürtteklich er mitt im raitt
die vigend sin in creftan an.
ir aller vogtt hiess abolan,
den ellander erst verschnaid;
daz waz den sinen allen laid,
sy ilten im hürttenklichen zü.
was ieman in stritte tü,
daz tett ouch ellander.
es were ainer oder der ander:
welher im woltte wider streben,
dem ward verschrotten do sin leben.
alsus die reken wilde
lagen uff dem gevilde
alle uff töttlicher vartt,
menig löwen hutt verschrotten ward.
uff fünffzige ir warend
die alle vor dem clauren
müsten kïssen val.
suss murtte er sy über all.
daz waz vil wol gottes recht.
der erren held und ir knechtt
friste da mitt sin leben,
dar umb lag der stritt vil eben.
nieman iertte in do für bas,
sin ross an creften nitt lass
trüg in berg unde tall.
mitt starken kreften über all
...
war er ze rittende hette mütt.
erst nachett im ain veste nott.
daz er den grimenklichen tod
da ze stunde nitt enleid,
daz frumpte gelükes underscheid.
er vand daz aller schönste wib
die in gottes namen lib
ie solte gewinnen.
im begunde zerrinnen
rechter witze uff der vartt
da er der schönnen sichtig ward.
in ainem zeltt er sy vand.
do er ir da ward erkannt,
sy hiess in wilkomen sin.
er sprach:< genaude, ain frowe min!>
sy sprach:< bin ich üwer wib?>
< nain,> sprach er,< zartter lip,
han ich unrechter mass gepflegen,
daz verkïssen,> sprach der tegen.
daz gezeltt gar türre wag.
zwölff sülle lïchtt der tag
von silber hübend es enbor.
dar inne giengen zway tor: eleanders abenteuer mit galantte.
ain ritter mitt uff gerektem sper
were dar in gerantt mit ger.
dü schönne witt erkantte,
genantt waz sy galantte.
ainen mantel trüg sy an,
daz waz ain pliantt wunnesan,
dar under ain rylich hemd.
armütt waz ir frömd.
an der zartten linwatt
was ain liste in genagtt
von syden und von golde,
als sy es wünschen wolde.
vor ir bruste lag ain gold,
dar inne ain stain: richer sold
von clainotten nie ward gesechen,
suss hören wir die besten jechen.
an ir lag gantzer mine ain taill.
sy waz hübsch unde gaill.
uff einem pfeller da sy sass,
der waz grünne als ain grass.
iedoch stortte sy ir hübschhaitt
an dem ritter, so man saitt.
zörnnenklich sy sprach:
< ritter, ir weltt ungemach
üch selber stiften, dast mir laid.
üwer hoche wirdekaitt
wirtt hie genidrett, ist mir laid.
mich tunkett daz uch uppekaitt
hab getragen in daz land.
den tod hand ir an der hand.>
er sprach:< frow, wie legg das
das ich von blütt sollte nass
von üwern schulden werden?
schönner fruchtt uff erden
han ich doch sicher nie gesechen.
wie könde mir by üch laid geschechen?>
sy sprach:< mit minen listen
kan ich üch nitt gefristen.
ain ritter schier künftig wirtt
der mit üch vechten nit verbirtt.>
er sprach:< trutt frow, wie daz litt,
ich baitten sin one under lib.>
ee er daz wort volle sprach,
gegen dem gezeltt er komen sach
ainen ritter wol geziertt,
sinen helm gezimiertt.
von gold der starke ritter schnell
fürtte dar uff ain rundell,
dar inne ain griffe schwebte
recht all same er lebtte.
sin coberture raine waz.
von gold, crisolden, adamas eleanders kampf mit magonogrin.
was gar vin sin wappen claide
mitt richer cosste beraitte.
sin ross gieng bas denn in zelt
hürtteklich über daz veld.
er erbliktte den frömden ritter,
sin mütt ward gegen im bitter.
in zorn der tobehafte man
er baitzen zü der erden began.
er sprach:< sagtt, erlosser lib,
faige fruchtt, unselligs wib,
ir hand unrechtt all hie gevarn.
wirde müssend ir iemer arn
sin untz uff daz ende
gar on missewende.
es kostett nitt wan üwer leben
daz ir mich suss hand begeben
mitt ainem schwechern denn ich bin.
da von so betrübend ir mir den sin.>
sy sprach:< herre, umb waz
er zaigend ir mir üwern hass?
ir tünd es onne min schulde.
uf üwer hulde
daz ich nie manes gewaltig ward
denn üwers claren libes zartt.>
< dis ding müss strittlicher pin
schaiden,> sprach magonogrin.
< nun mag ich mich des nitt er wern,
waz mir gott wil beschern
hertter sachen. in mannes ger
ston ich,> sprach eleander.
< ir tragend unzüchtigen mütt
das ir die clauren frowen gütt
habend hie gezigen min:
des wil dü rain unschuldig sin.
ir wellend türrer sin denn ich:
der all hie sicherlich
vollendett werden mit nott,
uns schaidett niemen won der tod.>
baiden rossen so zartt
mitt creften bas gegürtett ward,
in zornne sy dar uff sassend,
der helme sy nitt vergassend.
mitt manigem schach blicke
sachend sy ain andren dike
baide gar zornnenklichen an.
der frowen ritter waz ain man
unvertregenlichen genüg.
er wond daz sin ungefüg
im da den sig möchtt erzeln.
nain, in lertt in jomer quellen
elleiander sinen lib.
owe daz noch menig wib
stiftett angstlichen zorn,
des menig man ist verlorn!
ir ritten ward do unverspartt,
die helme sy mitt hoffartt
hetten uff gebunden.
an den selben stunden
vil der sper zertromett ward, eleander siegt. galantte stirbt.
ze samen trüg sy ir hoffartt.
man saitt uns daz die trunzell
von den wilden helden schnell
flugend hartte hoch enbor.
hette es des künges hamor
hant von prandigan geton,
er hette riches lobe gehon.
eliander der gaste
ward des wirtes über laste.
das es da müste sechen an
sin schönes wib so lobesan,
daz ir daz hertze nit enbrach,
das ander laide ir gar beschach.
die riche zimierde
verlasch da in ir zierde
von ainem schlag unlinde,
den der gast geschwinde
uff den vil starken wirtte schoss,
das im daz blütt armes gross
ab sines helmes guppffen ran.
was der zierde lobe san
waz, das ward getailtt in zway,
ich weltte kum ain halbes ayg
umb daz besser han gegeben.
alsus ward do dem wirtte daz leben
angewunnen, so man saitt,
der ie genendenkliche straitt.
von des jomers schowe
verdarb des wunsches frowe,
als es dü trüwe ir gebött,
by ir amyssen lag sy tod.
ir lib laid durch den ritter pin,
als sitt ze cornthin
hett geleptte noch mengen tage.
...
also by den tagen
ward der selbe held erschlagen
der da hyesse roax,
ain küng, als ich geschriben lasz.
alleander an der stund
clagtte der frowen rotten mund
für bas vil me denn den man.
er sach dü zway gelben an
hartte jemerliche.
er sprach:< daz mir entwiche
der tage und der lïchte!
ich ungeertter sarrasin,
war han ich min sinne geton
daz ich so strittenlichen won
mitt unselden han bejagtt!
wa man dis singtt oder sagtt
daz ich so gar unselliger man
zway gelben geschaiden han
mitt grimenkliches todes pflichtt, eleanders kampf mit livian.
owe ich vil arger wichtt!
besser were da min tod
denne ains raines wibes nott.
verflüchett sy des weges pfad
der mich her getragen hatt
zü dierre grossen ungeschichtt!
got, war umbe lïsse mich nit
in mütter libe ersterben
für daz grosse verderben
daz ich unsanfte müss an sechen?
laider ist mir nie geschechen
sicherlichen hares braitt.>
suss clagtte der ritter sine laid.
das totte wib und ouch den man
fürtt er do baide von dan
zü ainem tempell gewiss,
der hiess palatium veniss,
der wunnen berenden mine.
da wurden mitt sinen
bestattet von dem trurigen man
dü zway gelben tugend san.
sin raisse trüg in für bas
an ain statt da im hass
aber do erzaigett ward.
gar uppige hoffartt
ward an ime begangen.
sinü lïchten
trübtent im in zornes pflichtt
von ains ritters angesichtt,
der hiess der rotte livian,
der mengen schaden hett getan
anne aller werlicher diett.
wer mitt stritt an in gertt,
dem was er ain vil wilder schur.
der erren kampfes nachgebur
eleander nitt vermaid
den ungetrüwen er an raitt.
der rotte grosse livian
des fürsten spotten began
gar trukenklich mitt wortten.
er sprach:< die gold portten,
da mit beklaidett ist üwer rant,
die müssend dratte zertrantt
werden von dem schwertte min.
nun wertt üch, herr, uff todes pin!>
alsus sprach er zem gaste.
eleander vil vaste
dem rosse gürtten do began,
dar uff sass der tugendhafte man.
er sprach:< herre, nun wol her!
wer des minen beger,
der kerre mir zü, won ich bin hie.
ich enwaiss war oder wie
ich mich vor üch verberge,
sume clainer getwerge
bin ich an crafte doch ungelich.
ist daz ir ichtes wider mich
gertt, des bin ich willig genüg.
üwer grosser ungefüg eleanders sieg über livian.
vilichtt hie genaigett wirtt,
ist daz gelüke üch verbirtt.>
lysian in zornne
sprach:< du bist der verlorne,
wie das du es vachest an.
wem ich noch bin gewessen gran,
der müste min engeltten.>
rüffen unde scheltten
hüb sich uff der planiere.
livian der ungehure
begraiff ain arm grosses sper
und kertte hürttenklichen her
uff der geminten tugend gast.
der ritter, dem nie gebrast
miltte noch erlicher sitte,
wonte livian mitte
in kampffe herttenkliche.
der edell sturmes riche
naigte dem fraissen och sin schaft.
geblümett waz sin edle craft,
des der ungetrüw ze hand
in siner crafte wol enpfand.
der werde gast also schnell
fürtte aine hand grell.
dü ward mitt hürtte genaigett.
dem argen ward erzaigett
des gastes zornlicher hass.
er stach in daz er gesass
gar hinderm ross uff dem blon,
das im vor selten waz geton
von kainer hande ritter sper.
des twang in elleander
sunder allen sinen dank,
daz inn dü wille all ze lank
duchte von der erren degen.
ritterschaft usserwegen
erst von in getriben ward,
daz schüff ir manhaitt unverspartt.
spott seltan wol gedihett:
wer siner zungen lichett
schalklichen über mütt,
wie söltt des ende werden gütt?
ain schalk müss dicke langes leben
ainem gächen tode ergeben,
des im nitt wider gienge
ob er zuchtt anvienge.
der rede söllen wir getagen!
hören von denn kampffes richen sagen
wie sy in zornne hübend stritt!
ir baiden lïchten
wurden von schwerten gar zerschlagen,
daz man für war nitt kunde sagen
ob ie kain maisterliche hand
hette iren flisse dar an gewantt.
sy waren baide so wol gemütt,
fry, vor zaghaitt behütt.
doch was der ain wandels fry,
dem andren wontt untrüwe by.
eleander der starke
behieltt do uff der marke eleander kommt zur burg, wo amolita gefangen liegt.
den sig mit ellenthafter hand.
den ungetrüwen wigand
schlüg der erengerende tod,
sich selber bracht er usser nott.
mitt fräffenlichem mütte daz geschach.
uff glantzes helme obedach
ward livianen ain schlag gegeben
der im da verschrïtt leben.
der straiche, als wir es hören sagen,
gertte enmiten durch den kragen.
sin lib nach unrechte ie warb,
dest müglicher er da starb.
diere luden und der schall
verre über daz gevilde erhall
als die tonner schurre.
mengem sin leben sure
wirtt der da strebett
traitt und uff ungelücke lebett.
sam geschach dem ritter
der sunder nott gar bitter
hertz dem errengernden trüg
durch sin selbs unfüge.
der edel sturm riche man
ilte aber für bas in den tan,
er nachette sunder argen hass
dem gebirge caucasas,
da im sins hertzen trüttin
amolita waz gefürett in.
ein burge er sichtig ward,
das nie husse also zartt
von menschen ougen ward gesechen,
des müst im gar sin hertze jechen.
dü veste mit zwölff türnnen lag,
der berg söllicher höche pflag
in aller der gebere
als in dem lufte were.
der felss sunder argen hass
all umbe schnitten was.
wer da sturmes sollte pflegen,
der müste witze sich erwegen.
zwingolff und daz gemüre
was costber unde türre.
wer anne alle schwere
dannen gewessen werre
über zwo mille, hören wir jechen,
er hette strengliches brechen
von tache sunder wan
der veste da geblikett an.
royprandya genantt
was dü veste witt erkantt,
der man vil hoches lobes jach.
waz ich von richhaitt ye gesprach,
daz was alles ain nichtt
wider der richtum angesichtt
dü gar an allem husse lag. die burg wird vor eleander geschlossen.
umbe und umbe gieng ain hage,
daz nie mannes ougen
kunde sunder lougen
von geböme schönners gesechen
denn man da mochte spechen,
won es waz in des maygen zitt,
so iettlich bome in blügende litt.
eleander nitt vermeid
mitt füge er gegen der burge reitt,
heimlichen trüg in sunder wan
gegen der burg sin castelan.
schiere ward mitt sinne
sin daz gesinde innen.
sy tatten in vil kurtzer stund
irem herren da die mere kund.
ab ainer zinnen in ersach
der künge mitt züchten do sprach:
< diere gast hatt künges namen,
richhaitt und hochen gamen.
er hatt es dik mitt dem sper
bewerett. küng elander
süchett hie sin schönnes wib.
sines hertzen laid vertrib
kan dü schönne uff erden
niemer mere werden.>
der rede volgtte mitt schalle
im do die sinen alle.
dü edel veste uff der vartt
vor dem gast beschlossen ward.
eleander do sprach,
do er des wirttes willen sach:
< ir habtt nit künglichen rün,
weltt ir an mir suss miss tün.>
amolita do vernam
wie ir fründ und och ir man
wer in daz land durch sy bekomen.
do sy daz erst hett vernomen,
ir wiplich zuchtt sy nitt enlie,
an aine zinnen sy do gie
den wortten das sy seche
ir zartes trutt so speche,
daz durch sy dicke hett gestritten
und aventüre vil erlitten.
ir wiplich schönhaitt ir enttwech,
du zartt an farwe ward so blech,
unversunnen nyder lag
sie völlenklich uff mitten tag.
sy waz in kurtzen stunden
erlabett da sy ward funden.
eleander der riche
schwür des gemainliche
das er uss dem lande
niemer füss gewantte,
im müste sin trüttin
mitt im volgende hin.
von der burge er kertte,
als in sin manhaitt lertte
und sin ellenthafter mütt,
won er waz hübsch und gütt.
gen ainem walde er gertt
der sich von der veste schied
wol uff ain mille. eleander trifft den räuber seiner frau auf der jagd.
des fürsten kurtzwille
waz da laider all ze lang.
dü sorge in umb die schönen twang.
wenne er an sy gedachtte,
sin hertz im sunftzen brachte.
ob ainem brunnen, der waz kaltt,
erbaitzte der künne ritter bald
hartte unversunnen.
fröde waz im zerrunnen,
ie doch ward truren nie so braitt
da wurde fröde under schaid
dem gott der selden günde
daz ers erbaitten könde.
by dem flusse er nider sass,
aller fröden er vergass,
doch gewertt in gott des er da batt.
des künges jeger maister tratt
mitt künnen hunden balde
gegen dem vil wilden walde.
der küng im selber nache raitt
mitt fünffzig knappen, so man saitt.
die künnen und die clauren
alle verwappnett warend.
eleander sich enthïltt
by ainem bom, als im do wieltt.
ze stund nam er in sinen mütt,
er dachtt:< gott! nun bis so gütt,
verlich mir hütt ritterschaft
mit vil werlicher craft,
daz ich sorgen werden fry!
du bis mir genädenklich by!>
den starken gast usserkorn
begraiff sin angstlicher zorn:
das ross er in die sitten twang
daz es luff unde sprang
in aller der gebere
als es gestanden were
aine wochen ungemüett.
mitt hürtte es den helden gütt
trüg uff die wider sachen sin.
strittenlicher sorgen pin
ward do vast volbrachtt.
dem gast was gar ungedacht
daz er ichtt flïchen
alder sich entzïchen söltt
von der kampfflichen nott.
durch siner frowen mund so rott
suss ward daz herr angerantt
von des ellenden hand.
der erzaigtte den helden hass,
daz im wol ze tünd was.
sin schwertt daz ward ir aller schur.
ain unsenfter nachgebur
begund in allen wachssen.
und weren sy gegen sachssen
nach arbaitte geritten,
sy weren sere genüg verschniten.
sin waffen ward ir aller hagel.
manig serr genietter nagel
müste sich von dem harnasch klïben. eleander besiegt den könig und sein gefolge.
zerfaren und zerstïben
sach man da vil der ringe
vor dem junglinge.
des landes herre lag da tod
in jemerlicher grosser nott
von dem künge ellende.
hette er one missewende
im gelon sin schönnes wib,
so were och sin vil werder lib
von schwerttes ortt nitt worden wund.
es ist ain wunder alle stund,
wer dem andren schaden tütt,
daz den dü erde gar unfrütt
mitt libe nitt verschlindett;
das sy dar an erwindett,
daz wil ich minem schöppffer clagen.
gieng es, als mir weltt behagen,
so reche gott der riche
mortt gar behendenkliche.
wie kan dem edlen wirs geschechen
denn an sinem trutt, hör ich jechen?
und ist sy ain biderb wib,
so stellett werdes manes lib
dar nach vast untz uff den tod,
er reche och ir wipliche nott.
sy mag ouch sicher also sin,
das sy wolffe ze walde in
trügen, der raine
neme ir war gar claine.
dis waz an amolitten nicht.
rainer name in wibes pflicht
waz an der rainen stätte.
in rechter künsche wette
was dü gütte, so man saitt,
wiplich ze aller zitt beraitt.
wissend daz ain raines wib
ist manes hertzen laid vertrib!
sy senftrend im lip und mütt,
des dü arge nitt entütt.
dar an gedachtt eleander.
alsam der salamander
wüttett in des füres glütt,
sam tet der zartte ritter gütt.
dem edlen tierr geliche
sin schwertt wütt hürttekliche
uff menges vigendes gebel,
daz der blütt farwe nebel
uff ieren höptern enbran.
nieman im da endran,
won sy mitt ungenuchte
schamten sich der fluchte.
do er den sige alsus erwarb
und menger vor ime erstarb,
der geblümptte fürste zartt
tett do schnelle wider vartt
gegen der veste lobelich.
des künges kursitt sicherlich
laitte er do an sich durch liste.
er kertte gegen der burg ze friste; in der rüstung des getöteten königs dringt eleander in die burg.
des totten ross waz wol gesund,
dar uff sass er an der stund,
gegen der portten er da raitt.
der tor wartt nit vermaid,
er lïss künen ritter in,
er wonde es wer der herre sin.
eleander on allen verdross
kertte für bas in daz schloss,
sin hertz waz des siges fro.
in ainen salle kertt er do
da amolita, als ich es lasz,
mitt vil grossen rüwen sass.
aller est sin edels hoptt zartt
des helmes da enblötzett ward.
grösser schame nie frow gewan
denn sy da hette gegen dem man:
dis koss der fürste an ir wol,
er tett alsam ain fründ sol.
< schwigend>, sprach er,< trüttin,
ir mugend gar one angste sin!
üwer wipliche tatt
sich noch unverschrotten hatt.>
sy sprach:< genade, der selden tegen,
ich müste des libes mich erwegen,
won daz mir üwer gütte
lichttrett min gemütte.>
der sende mine sieche man
naigen sich all do began
ze hulde für ir füsse.
der miltte ritter süsse
bott siner trüttin an der stund
früntlichen sinen mund.
amolitte den enpfie
mitt vil gantzen trüwen hie.
zü der schönnen er gesass
uff ainen richen mataras
geworchtt von maniger syden.
sines hertzen schniden
von ir mine gescherppfett ward,
das schüff ir rotter mund so zartt.
nach wone ward mir daz wol kund,
sy zway sunftzetten an der stund.
lenger ward da nitt gespartt
amolitte, dü frowe zartt,
minnenklichen do began
fragen iren vil lïben man
was er nott hett erlitten
und wie er durch sy hette gestritten
und wie er in grosser achtt
...
wer, da er mit dem küng vacht.
er sprach:< min trüttin geschlacht,
wer daz dinge erkennen wil,
der müss dick unwege spill
haltten zimlichen zitten
in kempffen und in stritten.
alsus ist och mir geschechen
do ich die vigend begunde sechen. amolitas freude, trauer der anverwandten.
dar zü zwang mich din rotter mund
daz mich düchte an der stund
wie es wer nichtt won ain man.>
dü frowe lachen do began,
doch sprach mit trurigem mütt
dü künsche und dü gütt:
< gott rüwe daz ich ye ward wib,
daz du so dick dinen lib
gewagett hest durch min leben!
könde ich dir dar umbe geben
lone mitt rechter süssekaitt,
dar zü so wer ich beraitt.>
den vil trostlichen man
fürtte sy mitt der hande dan
in ainen palast, der waz witt.
da funden sy an der selben zitt
siben von jungen jarren
mägtte, die alle warend
des toden könges schwester kind,
sy wurden alle fröden blind.
dü ain uss in allen sprach:
< ritter, mir tütt ungemach
daz ich üch müss mit ougen sechen
und mir so gross laid geschechen
ist von üwer werden hand,
des ist min fröde gar zertrantt.
mitt sünftzen berender clagender nött
kan ich mines herren tod,>
sprach sy,< vergessen niemer,
und söllt ich leben iemer.>
dü ander do mitt züchten sprach:
< mines fründes ungemach
ist mir inneklichen leid.
in hatt sin valsche uppekaitt
an dem leben gar verderbtt
und an fröden entterbtt,
daz dem adenlichen barn
niemer were wider varn,
hette er dem unverzagtten man
sin erweltes trüttin gelan.>
doch sprach mit zuchtt dü dritte:
< dir wonett wisshaitt mite
und da by wiplicher mütt,
linde, küsche unde gütt.
dir wonett nitt won selden mitt
daz du wiplichen sitt
so rechte wol erkennest
und dich des rechten wenest.
des soltu iemer haben dank
von mir sunder wank.>
dü vierde sprach:
< wa ain man ungemach
im selber ie dar machett
und des nitt bewachett,
dar an so wil ich nitt verzagen,
man sölle in dest minder clagen.> eleanders kampf mit rubel.
dü erste in zornne schied von dan
da sy ainen starken man
allein in ainem holle vand
...
das tätt üns dü geschrift erkantt,
der schwartze rubel waz er genantt.
sy sprach:< haustu noch vernomen
waz truren üns ze hoffe komen
ist von ainem gaste,
der üns mitt schanden laste
hett ze grossem fraisse bracht?
wart dir des noch icht gedachtt?
min herr der küng ist erschlagen,
daz ich dir von schulden clagen
nun vor allen helden sol!
ich getrüw diner gütte wol
es sy dir von schulden leid
min und des künges arbeitt.
...
daz sy dir, trutt gesell, geseitt.>
er sprach:< junkfrow, wa ist der
der mitt fräffenlicher ger
üns den küng ermürdett hatt?
sin leben uff todes wage statt:
das kan nieman under varn,
das ich in lenger welle sparn.>
sy sprach:< uff die trüwe min,
so müstu gewaltiger küng sin.>
sy ilte von im balde dan.
rubel, der rissen messig man,
kertt tratt da er vand
halsper und stächlin gewand,
dar inne er schiere waz beraitt
nach alter gewonhaitt.
rubell lenger nitt vermaid
gar behendenklich er do schraitt
für den palast da er vand
dissen ellenden wigande.
uss vil grossem grime
mitt ainer luttren stime
der arge rüffen began.
...
des antwurtt im wider dan
der erren kempffer, da er vernam
daz aber er in kurtzer zitt
soltt und müst üben stritt.
< owe>, sprach amolitte,
< der vil laidigen zitte
daz ich vil arme ie ward geborn!>
mitt züchten sy der usserkorn
troste minenklichen gar.
er sprach:< din mund so lïchtt
sol hie haben zwiffel nicht.>
mitt lïpplicher
er die zartten kuste eleanders sieg über rubel.
und kertte gegen der juste.
eleander und rubel
die waren baide in creften schnel,
ze füss ward all da gestritten.
ain ander sy do nitt vermiten,
gar streng ward ir arbaitt.
rubel der starke nit vermaid
er hübe sich vil vaste
gegen dem erwelten gaste.
er sprach:< din herz hatt gebrogt,
du giltest mir des landes vogtt,
den du mortlich ervellett hast.
ze büsse du mir dar üm stast,
din blütt wirtt hie gererett,
din unhaill gar gemerett.>
aleander der tegen
sprach:< nun müss ich mich erwegen
alles an dierre frist
das mir senden künftig ist.
wer wiste künftige dinge,
der hielte sich uff den geding,
so daz sin leben wurde gütt.
ir tünd als der unwisse tütt,
daz ir mir versagend daz leben
daz mir von gotte ist gegeben.
ir wüssen nitt daz ich da weiss,
daz üwer nack blüt farwen schwes
müss von mir enpfachen.
dar umb ir nit engachend
sölten, weren ir ain man
an den man sich möchte lan.>
rübel wütten began.
den edlen ritter luffe er an
mitt zorniger fraisse.
er sprach:< noch müss din raisse
dir bringen maniger handen schaden,
daz du den kung über laden
hast mit grimes todes pflicht.
we dinem libe dar umbe geschicht,
daz es dierre megtte lib
müss sechen und din aigen wip.>
mitt schwertten braitt gemürdett ward
uff helme tach mitt geschwinder vartt,
daz ir liechten rundell
ab irem edlen hobett schnell
wurden gefürett nider.
iett wedrer satzte sich da wider
das in der ander ichtt twunge.
eleander der junge
uff den ungetrüwen man
mitt kreften howen do began.
er traib in wider unde für
mitt vil manlicher cür,
als ain erwegen ritter sol.
daz geviell der magtt nit wol
die in all dar hett gebetten eleanders und amolitas abreise von der burg.
und ze kempffer ussergetten.
rubel an den stunden
mitt menger tïffen
in jomer geletzett ward.
sin uppige hoffvartt
schüff daz er all da verdarb.
eliander den briss erwarb.
< owe, wie bistu so verzagtt?>
sprach dü trostlosse magtt.
< ich wond an dissen stunden
han an dir kampffe funden.
sid ich dar an betrögen bin,
so sich ich daz dü göttin
palass mir wil kain stüre tün.
ach min wiplicher rünn
serre gar verworen ist.
könde ich noch wissen den list
daz ich üch verschrïtt leben,
üch wurd der tode von mir gegeben.
nun bin ich laider ain wib.
hette ich manlichen lib,
so wissend daz uff todes tampf
üch all hie wurd geben kampff.>
rubel schiere rech var
gelag. des trurenklich war
do nam sin junckfrowe.
mitt ir ougen schowe
müste sy in da sechen tod.
jomer und sende nott
hüb sich von der angesichtt.
dis waz amolitten nicht:
sy waz irs fründes siges do
in wipplichem hertzen frow.
do im des siges haille ergie,
amolita nitt enlie
sy fürtte den fürsten da von dan.
sy sprach:< fründ, vil lïber man,
yllend hinnen, daz ist zitt,
won dir daz dinge uneben litt
all hie in frömdem riche.
du tür beschaidenliche
und lau üns ze lande varn,
des söllend wir lenger nitt ensparn.>
er sprach:< vind ich denn ain pfertt
und ain geraitte so werd
daz dir ze ritten tüge
und ich dich hinnan bringen müge?>
dü raine sprach:< daz ist mir kund:
ich waiss wol an dierre stund
wa ich daz alles vinde.>
sy kertte gar geschwinde
in ainen sundrigen markstal,
da sy vand über all
uff hundertt vollen, hören wir sagen,
die wib gerne sollten tragen
und alle bas denn in zeltt
giengen schön über veld.
uss den koss dü frowey clüg
ainen der sy sanfte trüg,
blank waz er garwe
von vil richer farwe.
dü raine fruchtt so lobe san
fürtte ir pfertt do von dan
für den fürsten an den tag. die reise in die heimat.
über bain noch kain galle lag
an dem pfertt runzitt.
schönner vole e noch sid
uff fürsten veste nie ward gesechen,
daz müste eleander jechen.
amolita, frowe werd,
nun hestu ain schönnes pfertt:
wa ist nun das geraitte
daz uff daz gemaitte
rosse bilich hören sol?
der zartten lip waz liste vol
und sy yltte getrautte
von gadem ze kemonatte.
ze jungst dü vil raine kan
an ain haimliche dan,
da sy ainen hayden vand;
der tett ir tratt bekantt
wa sy an der stunde
sattel by zame funde.
des ward sy innenklichen fro
in irem rainen hertzen do.
wer den sattel sunder wan
one zam vergolten sölte han,
mitt tussend mark sunder won
möchtt ern nitt gewertt hon.
das schüff manig stain: alsam der tag
der schin mit cost dar ane lag.
das geraitte trüge sy von dan
für daz pfertt uff den plann.
dis sach der fürste wolgemütt,
es duchte in hübsche und gütt:
< ich sprich es wol mit worten schlecht
daz sölichen schild knechtt
kain nöttig ritter nie gewan
als ich an miner frowen han.
dü vil trutt gespille min
sol disses amptes erlaussen sin.>
der künne ritter ze hand
sich der arbaitt underwand.
der frowen rosse, so man saitt,
ward da gezierett und beclaitt.
von flume küssen linde,
der man da geschwinde
ze hove hett hartte vil,
der hochen erren aydgespill
ward daz beste da bekantt.
uff iren sattel ir daz band
ir fründ und och ir herre,
won sy hartte verre
mitt im an den zitten
von dannen sollte ritten.
nun laussen wir sy baide varn,
gott der müsse sy bewarn!
ir entwellen waz nit lenger da,
sy yltend abe royprondya.
der frowen ross nütt struchen pflag:
es were holtze oder hage,
es waz im als ain schönes veld;
lobelich und schonne in zeltt
gieng es völlenklichen gang.
mitt gaisslen es dü raine twang
selten, so als man üns saitt
noch für dü rechten warhaitt.
nun hand wir daz wol vernomen elanders kampf mit dem riesen gaball.
wie sy ab der veste sind bekomen.
zwen ryssen fraissame,
des totten künges dienstmane,
kamen uff daz husse geschritten.
sy begunden mitt sitten
fragen one schwere
wa ir herre were.
sin tode ward in sa ze stund
von der trurigen magtte kund.
melyoss und ouch gaball
die übtten hartte lutten schall
in jomerlicher stime
uss gemainem grime.
sy fragtten do baide
war er kartte über die hayde.
daz ward in gezaigett do.
von dannen kertten sy unfro.
ir raysse waz unmaussen bald,
ir kere für den wilden wald,
es waren flinsse hertte,
schnell waz ir gevertte.
sy mügtte des richen künges tod,
schwere ward ir sende nott,
stark waz ir ungefelle.
gobal sprach:< geselle,
du kerre allain uff din pfleg,
so wil ich süchen sunder weg,
und ist das dierre wigand
dem ainen nitt kome zü der hand,
daz in doch geschwinde
ie der ander vinde.>
dis dunktte melioss vil gütt.
gabal der wol gemütt
geriett dem werden ritter na
und der frowen uff ir schla
untz uff die nünden none.
vor aines waldes tronne
er den werden über schraitt,
der vor im unverborgen raitt.
mitt lutter stime rüft er in an,
er sprach:< zaghafter man,
kerend üch umb, es ist zitt!
der grime tod üch nache litt!>
< owe>, sprach daz raine wip,
< sichstu nitt wa dinen lip
mainett ain ungefüger man?>
er sprach:< frowe tugenden san,
lond angste und och schmertzen
wichen von üwerm hertzen!
ist sin nitt me denn wir hie sechen,
so kan üns arges nit geschechen.>
der edlen frowen ritter
ward an den sinen bitter.
ab dem voln hüb er daz wib,
ze stritten ruste sich sin lib.
der starke rysse gabal
lenger iedoch nitt enhall
den ritter miltt und ellenthaft,
er wolte im sin valsche craft
do erzögen, so man saitt, eleander besiegt gaball.
des wartte sich der held gemaitt.
sy kertten baide ain andren an
ze füss der rysse und och der man.
ir baider kampffes uff der vartt
amolita trurig ward.
mitt manigem starken blicke
sachend ain ander dike
an die kampffes eidgenoss.
des die rainen gar verdross.
eleander und gaball
übtten do des strittes schall,
da von dü clainen vögellin
müsten lon ir singen sin.
das kam von ungehüren schlegen,
die sy do uff ain ander legen
begonden gar in vigenttschaft
mitt vil wigenlicher craft.
nieman könde han gezeltt
ire schlege so usserweltt.
doch lette der frowen kempfer rich
an kreften zü gar hürttenklich.
er brachte den starken rissen in nott,
daz im all da ain senfter tod
weger wer gesin
denn so ungefüge pin.
doch wertte ir baider kumer gross
untz es die raine gar verdross.
eleander, nun wissend das,
erzaigtte dem ryssen sinen hasz,
den er im von schulden trüg
umb sinen grossen ungefüg.
ein schlag, als wir hören sagen,
geriett durch goller unde kragen
dem ryssen vast untz uff den lib.
daz vil minekliche wip
begunde in züchten schmieren
gegen dem erwelten zierren.
suss lag der ungetrüwe nider.
ich weltte, wer dem rechten wider
sich satzte, daz im geschech also.
des wer min senftes hertze fro.
gabal sin baldes ende koss.
der fürste aller schanden bloss
sass und raitt von dan.
sin trütt er für sich nan,
uff ir voln geschwungen
ward sy do von dem jungen.
dü zway gelben gemaitt
ilten über die hayden braitt
mitt fröde berendem mütte.
eleander der gütte
do sprach zü siner trüttin:
< nun sagen mir, lïbe, müg es sin,
und hette mich der rysse ze stund
uff den grimen tode verwuntt,
...>
sy sprach:< lïber herre min,
des hett ich sunder argen wan eleander und amolita kommen zur burg des passirius.
an gottes genade mich verlan
und an din selbs manhaitt.>
er sprach:< trüttin gemaitt,
wontt mir der selden schibe by,
ich tün dich gantzer sorgen fry.
wer dü weltt nütt won ain man
und möcht öch alle craft han,
dennocht könde ich sin flïchen.
ich vechte uff todes zü versichtt.>
sy sprach:< trutt, nun hütte din
der der sunnen gitt den schin
und die sternnen tütt brehen!
ich wunsche des daz dir geschechen
laide müsse niemer!
söltestu leben iemer,
daz wer miner fröden hail.
gott der hatt ain michel tail
wunsches an dich, fründ, gelaitt.
din vil hoche wirdekaitt
und din usserwelter lib
hatt erarnett mich armes wib,
des ich gedanken nit enkan.
doch da mitt wip dem man
minnenklichen lonnen sol,
daz zimett mir armen gegen üch wol.>
< schwigend,> sprach er,< zartter lib,
raine fruchtt, vil lïbes wip!
waz ieman sender arbaitt
durch raine wib erlaid,
des müss üch min mund verjechen,
daz müss durch üch allain geschechen.>
< des lone üch, herre,> sprach sy,< gott!
sin gewaltt und sin gebott
müss üch iemer wessen by!
üwer lip der hautt fry
mich aller sorgen geton.>
sy kertten alles für bas dan
durch daz vil enge gevilde
ain strausse, dü waz wilde.
uff ainem berge obnan
sachend sy ain burg an,
rylich unde veste.
was dar frömder geste
kame, der wirtt sy alle
enpfieng mit richem schalle.
gabel waz dü burg genantt.
der wirtt dar uffe waz erkantt,
daz was der gütte passiruss,
von des manhaitt ir sus
ey vor troye hand vernomen.
do dü zway gelben komen
begonden und der wirtt sy sach,
zü dem ingesind er sprach:
< dörtt kuntt ain ritter und ain wip.
gerüchte miner spiss ir lib,
dü söltt in hie getaillett sin.
doch wil ich in machen schin,
ob sy herberge süchend,
daz sy der hie gerüchend.> freundliche aufnahme bei passirius.
der wirtt lenger nitt enbeitt,
ab aygener veste er da reitt
gegen dem edlen ritter werd,
des hertze ie gantzer trüwe gertt.
do der wirtt den gast ersach,
er grützte in güttlichen unde sprach:
< ritter, und verschmachend irs,
ir geviellen mir dester wirsz,
daz ir nitt essend min brott.
üwer frowen mund so rott
sol talland nitt hinan farn,
weltt ir rechter zuchtt bewarn.>
eleander mitt sitten sprach:
< min herr, ir sölten haben üwer gemach!
und waz ir gerüchend hie zü mir,
alle üwers hertzen gir
sol vil gar vollendett sin.>
also fürtte do in
der wirtt den dem tugend nie gebrast,
daz raine wib und den gast.
der wirtt fragen do began
sinnen gast so tugend san
was sines gewerbes were.
so sprach der selden berre:
< herr, daz wil ich üch sagen
und des gen üch nitt getagen.
ich bin ain küng und han den namen
des ich mich nit bedarff beschamen.
eleander ich bin genantt.
durch über mütt kam in min land
ain richer fürste uff frömden hass,
do ich nitt in lande was.
ich lag anderschwa mit wer.
hundertt mir mit sime her
für er in min riche.
er stortte werliche
mir vil gar die gouwe min,
dar zü er mir min trüttin
stall vil jemerlichen dan,
die ich nun gehollett han.
iedoch hett es der unraine
genossen hartte claine.
die veste neme ich üch ye sa,
sy haissett royprandya.>
der geertte wirtt so tugendsan
der rede lachen do began.
er sprach:< herre, nun sigt fry,
ir wonend ainem ritter by
der üch in kainen nötten lautt.
ich sag üch daz mitt milter tatt:
daz alles gebirge cancasass
üch trüge gemainlichen hass,
dar zü die landes herren,
die minren mitt den meren,
...
wil ich üch vor allen vinden nerren.> melyoss fordert eleander zum kampf heraus.
< here, des vergeltt üch gott!>
passirius durch sin gebott
hiess dar knappen springen
das sy in lïssen
zü der edlen frowen pfertt
und daz sy dem fürsten werd
enpfiengind sin kastelan.
behendenklich ward daz getan.
sinen gaste fürtt er...
... sin lip.
von der veste kam ain wip,
ach wie minenklich ain lip!
sy waz der mine ain clösse
dü süsse fruchtt. unosse
mitt ieren armen sy hie
amolitten enphie
und truktte sy mit geluste
an ir minenklichen bruste,
daz ir dü fürstine clüg
minnenklich und wol vertrüg.
bede usserweltten man
kertten mitt ir frowen dan.
uff gabell gefürett ward
der man und daz wib so zartt,
da in fröden nit gebrast.
der herre sass by sinem gast,
dar ward in daz trinken bracht.
nun hand ir vor wolgedachtt
wie gaball der tegen
von elleander waz nider gelegen.
melyoss, sin geselle bald,
waz komen für gaball in den wald.
von dem ungefügen man
ward da ain rüffe getan.
do sprach der gast so ellentrich:
< mich dunkett dü stime maine mich.>
do sprach der wirtt veste:
< wer hie mine geste
süchett durch kampffes übermütt,
dem soll sin werch und och sin blütt
von nieman schwainen won von mir,
des ich doch niemer enbir.>
do gedachte der gaste lobes rich:
< du bist doch manhaitt ungelich.
doch sol der ellend man
dem wirtt sinen willen lan.>
passirius gieng getratt
in ain kemonatt
da er rich gesnide vand,
hertte alsam ain adamand,
dar inne er by sinen tagen
vil der helden hett erschlagen.
das laitt er an sin selbs lip,
die riemen striktte im an sin wib.
ain helm, gab sternnen richen brechen,
hett er ze hobtt, hören wir jechen.
ainen schiltte vil schwere sieg über melyoss, abreise des eleander.
schwang der tegen mere
für die bruste nebend sich
ainem linden blatte gelich.
uss dem gadume er do schraitt,
alles ritten er vermayd.
behendenklich als ain wild
sprang er, des in nitt befiltt,
hin uss uff den burg graben,
da er den ungefügen knaben
dennochtt vestenklichen vand.
aventür ward da erkantt
dem wirtt von dem husse.
melioss sprach:< ane grusse
trüwe ich vor dir, höverlin,
wol iemer untz uff min ende sin.
waz möchtt ich fraisse enpfachen
von dir gar untonnen man?>
passirius do uff in gie,
er sprach:< nun müss ich hie
versüchen mine krankhaitt.
held, haustu manlichen underschaid,
des lobe du gar dinen gott!
aber dissen grossen spott
mag ich kum vertragen.
ich wil noch hütt bejagen
an dir, war du verst oder gast,
daz du die lutte sprach erlaust.>
alsus er do gegen im schwang
ain waffen braitte unde lang
der riche mütes veste,
inn alle wisse der beste
der mütter brüste ie gesog.
sin edle ritterschaft nitt trog..
den ryssen ungehüre.
passirius aventürre
vor gabellen do begie
da michel wunder hie
elleander erkoss.
do er den wirtt schanden bloss
so stark mitt klainem libe vernan,
da von ward er ain frölich man.
alsus an des ryssen vartt
dü aventür zertrennett ward.
erst kertte er ze husse.
sin gesinde one grusse
in do lïpplichen.
entwappnett ward er balde hie
als ain edell wirtte sol,
dem alle selde zimett wol.
das husse do gezierett ward.
do des ryssen hoffartt
gelegen waz, des hüb sich
fröd und wunne minenklich.
eleander urlob nan,
mitt fröden schied er von dan.
gott lauss den wirtt wol gevarn
und müsse in lang in erren sparn,
der vor schande sy behütt
und allen füge gernne tütt!
wer denn daz huss schilttett,
billich er des engilttett. die macht des königs minos.
urlob nam er und sin trüttin.
der wirtt die verte mit in hin
von husse mitt dem gaste raitt
und des umb nütte vermaid
und belaitte in von dan
untz er durch indea kan.
eleander und sin wip
batten das des fürsten lip
gott mitt selden müste pflegen.
passirius ein gar senften segen
enpfienge von der frowen gütt,
da von gehöchertt ward sin mütt.
ain lïplich da geschach.
passirius, als mir verjach
min maister von veld ecke,
der seitt mir daz der recke
wider uff gabelle füre
und unmasse verschwüre.
dem werden ritter unverzagtt
waz vor unfüge nie betagtt.
im gertt sin selekaitt
daz er sy ouch wol dar nach vermaid.
eleander one schande
brachtt haim ze lande
sin raines süsses sellig wib,
dü im mütte unde lib
hochet mitt süsser mine.
ir edlen hertzen sinne
gertten ir wiphaitt unde zucht,
dü hieltt dü raine mit genuchtt.
ain küng minuss waz genantt,
dem hoche bürge und witte land
warentt hartte under ton.
was ain fürste richhaitt hon
sol von dienstlütten,
daz wil ich üch betütten,
der wieltt er uss der massen vil,
als ich üch beschaiden wil.
sin husse, sin hoff waz wolgezogen,
sich hetten im ze dienst gebogen
täglich uff fünff tussend man,
die man da sach zü tische gan.
in waz gebotten allen gelich
daz sy nach prisse hieltten sich.
nieman von dem andren ward
beschwertt, daz waz der selden artt.
der riche künge vermessen
ze tamian waz gesessen.
im diente baidenthalb daz mer,
daz hette er gar inne mitt wer.
waz im dientt so frye
iewederre soldamie,
daz was da gar gemaine
under ton dem fürsten raine.
ob zwölff küngen klüg die geburt des minotaurus.
der edell do die cronne trüg.
nichtt mochte im krenken den mütt,
saitt man von dem fürsten gütt,
won daz er hette ain bösses wib,
dü im vil dik sinen lib
beschwartte mit ir uppekaitt,
als man noch geschriben saitt.
iedoch kunde sy sich fristen
mitt zoberlichen listen.
basiphe dü schande
schüff daz in dem lande
ir gütt wortt zü stunde
nieman gegeben kunde.
da wider loptte man und wip
des usserweltten künges lip.
wen ir der fürste nitt ensach,
so woltt er ir gross ungemach
frumen an ierem libe.
wenne er denn zü dem wibe
kam und sy anne sach,
sa zergieng sin ungemach.
von nigramantie dü künst
übtte sy gar mitt vernunst.
da mitt traib sy wunders vil.
doch ich üch beschaiden wil
wie ir mitt der kunst gelang
und daz ain ende nam.
ains tages waz geritten
minoss der fürste nach sinem sitten
ze richtende in dem rich
ieder man da geliche,
was iedem manne gebrast,
es weren burger oder gast.
alsus er von husse schied.
wie sin wibe heime geriett
und waz sy schanden begie,
die wil der miltte fürste hie
usserhalb dem lande was!
als ich es geschriben lass,
mitt schwacher füre besunder
ward sy ain mer wunder
tragende, als man noch offenbar
und sunder allen far
ann den büchen ye saitt
...
wie sy daz möchtt bejagen,
der rede söllen wir getagen
durch andre hochgeloptte wip
und nitt durch iren ungeertten lip.
alsus dü arge schwanger ward
des tieres, daz manig gross unartt
sid uff erden begie.
der da von ze rechtte hie
welle hören schönne sagen
und siner vertte nitt getagen,
dem tun ich kund, als ich sol,
wie das kunder selden hol die opfer des minotaurus.
da zer welt geboren ward:
es were besser bewartt.
minothaurüs waz erkantt
diss künder durch der hayden land.
nun hand ir wol gehörett das
wie minoss usser lande waz
gewessen jare unde tag,
das er sins gerichtes pflag.
nun kuntt der küng ze lande
und vernam wie mitt schande
sin trüttin all da besunder
hette brachtt ain mer wunder.
disse mere waz dem hochgeborn
baide schwer unde zorn.
er sprach:< owe juppitter,
daz ich mitt so richer ger
dir so lang gediennett han
und du mich nitt erlan
woltest diere fruchtte!
wie haustu diner zuchte
an mir vergessen, hocher gott!
entwende noch mir dissen spott!
dienst ich niemer mere
dir tün>, sprach der vil herre,
< sid du hast vergessen min.
...
des opffers daz ich dir dike bracht,
des wirtt niemer me gedacht.>
nach sechs wochen, als man saitt,
des faigen tieress underschaid
ward so angstelichen geton,
es müste alle tage hon
zwen kastrunnen oder ain rind,
daz zerzartt daz verflüchte kind.
wen es des nitt mochte han,
ze hand wantt es die lütte an
und traib so grossen übermütt.
minoss, der miltte künge gütt,
gebott im machen ain huss,
daz waz ain laborintus.
daz ward mitt listen zü bracht
als es der küng hett gedachtt.
wer in daz husse wellte gon,
der müste da vor geston.
der ouch denne waz da inne,
alle sinne sinne
könden dem selben man
da für nitt geholffen han.
alsuss disse unfruchtt
dar in geton ward mitt genucht.
man gab ze spisse im alle tag
nach der aventurre sag
vier lebnde hobett.
der rede mir gelobett!
diss wilde kind - daz ist war -
lag da untz an daz zwölft jar.
vor troye ain held do vernan
das dis kinde fraissan
ze tannan an der stätte
gar grosse unbilde tätte.
daz was der künne jason, jasons ankunft in tanian.
von dem wir wunder hon vernon.
der woltt umb das unhailles parn
die rechten mere da ervarn.
allain der held mit rechter wer
kertte von troye über mer.
by tanian ains morgen frü
schifte der usserweltte zü
durch frömde aventüre.
zwo megte vil gehüre
wurden den unverzagten man
do zem ersten sichtig an.
ir name tün ich üch bekantt:
dü junge fedra waz genantt,
ir wiplich mütt vil gütter
traft mitt ir faigen mütter.
dü eltter in rechtem waz
meierra genantt, als ich es lass.
dü junger sprach:< drutt schwesterlin,
wer mag der ellende sin
den wir dörtt bliken baide an?
mich tunkett wol, er sy ain man
an dem grosse wirde litt.
von golde ist gar sin kursitt
und sine gezierde raine
von maniger handen gestaine.
mich mügett daz der selden rautt
ze hoffe nitt her geritten hatt.>
meiera daz megetin
sprach:< weltt er nun min ritter sin
mitt unverzagtten sitten,
ich tette in vil schonne geritten,
funde ich an im die wirdekaitt
die billich ain gütt ritter traitt.>
dü junger sprach:< min schwesterlin,
er sol nitt unversüchett sin.>
der rede ward dü elter do
in ires hertzen grunde fro.
ab der zinnen wönneklich
lïssen junkfrowen sich,
hern iason sy enpfiengen do
und warend siner künfte fro.
iedoch so ward an in gelaitt
wipliches strauffen, so man saitt.
meiera dü getrüwe sprach:
< und were es üch nit ungemach
min uppiges fragen,
es söltt mich nit betragen.>
< fragend, trutt frow, waz ir weltt,>
so sprach der ellentthafte held. jason erzählt von den kämpfen vor troja.
sy sprach:< ir sölten sin geritten,
üwer wappen schön geschnitten
das soltt billich ain kastelan
für tannan getragen han.>
< daz ist so,> sprach der tegen,
< ze schiff so han ich pflegen
dierre raysse wilde
über des meress gevilde
in ainer so clainen barke
dü mich,> sprach der starke,
< selb ander nit mocht getragen han.
das ross müst ich vor troye lan.>
do inn troye waz genantt,
fröde ward in vil bekantt.
mitt gar flechlichem sitten
begunden sy den fursten bitten
daz in der gewere
von troye sette mere.
er sprach:< daz wil ich üch sagen.
by allen ünsern werden tagen
ist so vil ritter ungezaltt
vor ainem gesesse nie ervaltt.
daz helenna ye ward geborn,
daz sy allen götten zorn!
ir frowen, hector ist erschlagen,
der mich by allen minen tagen
niemer volle rüwen mag.
achyles ouch da tod lag,
aiax min gesell ist tod,
daz ist vor in allen mir ain nott.
gar klaine ers doch genossen hatt
der mir an im den unflatt
stifte. der lïbe brüder min
tett im töttlichen pin:
ulixes ward über laden
von aiax mitt grossem schaden.
es fügtte ains richen schiltes mess,
der was des herren achilles:
hector den richen fürsten erschlüg.
dis waz der gröste unfüg
den ich vor troye han gesechen.
der wahrhaitt müss ich üch verjechen.>
den reinen sunder logen
über luffend dü ougen
do in der herre do ze stund
dü grossen wunder machte kund.
den vil unverzagtten man
fürtten die megtte do von dan
für iren vil werden vatter,
der der tugende gatter
uff sinem zartten lïbe trüg,
won er waz miltte und klüg.
der künge begunde vaste
zartten sinem gaste
und fragtte in von der troyschen schar.
do saitt im iason vil gar
als er den megtan gemaitt
vor, sinen kinden, hett gesaitt. jason kämpft mit ammoreon.
wechsel rede ergie do vil,
me denn ich üch beschaiden wil.
uff daz husse ze tannan
ward iason der starke man
belaittett. uff ainem palast
dissen werlichen gast
umb sass vil menig werder man
durch daz sy vernomen han
wolten do besunder
von im dü troyschen wunder.
der küng minoss ze tische gie
mitt richer massinne hie,
der vil von sinem künne waz.
do man suss in fröden ass,
der küng durch ain vensterlin
er bliktte da von sender pin
in serre wachssen began,
ainen wunderlichen man.
ammoreon waz er genantt
und waz durch rache in daz land
komen, so wir hören sagen.
minoss der held vor mengen tagen
hatte im erschlagen den vatter sin,
dar umb er rach unde pin
mitt robe und och mitt brande
wolt fügen in dem lande.
der küng der vigend ward gewar,
die mitt panier und mitt schar
so hürttenklichen hieltten,
won sy ouch krafte wielten.
< so we der layden mere!>
so sprach der fürst gewere,
< mitt brande man mir schaden tütt.
er weltten, habtt verainten mütt
und tünd bystantt geliche
der cronne und dem riche,
wan üns angste da nachett.
dar umb, erwelten, gachend
die vigend vigentlichen an
die da uss uff diere ban
halten vermessenklichen.
anmoreon der riche,
dem ich sinen vatter erschlüg,
es were nitt ain unfüg
ob er den vil frechen
suss möchte an mir gerechen.>
jason der unverzagtte sprach:
< her küng, mir ist üwer ungemach
von rechten waren schulden laid.
han ich ain ross, daz mich traitt,
so wil ich nitt erwinden
ich welle ervinden
wie es umb die vigend sy gestaltt.
und were ir berg und wald
voll und ouch die hayde,
ir vartt kuntt in ze layde.>
jason, dem werlichen man,
ward gezogen uff die ban jasons sieg über ammoreon.
ain ross daz denn fürsten klüg
mitt erren uff die warte trüg.
alsuss rumptte er daz huss.
der ellenthafte kertt dar uss
uff die wilden hayde braitt,
er die rotten do an raitt,
sin ross in sprüngen do gie.
suss kertte er für den künge hie.
der edel müttes veste
fragotte da die geste
waz in minoss der werde man
hette laydes nun getan.
anmorion mit zorne sprach:
< sy dir des kunges ungemach
layd und wider zeme,
so haltt dich in die reime!
es müss, ritter unverzagtt,
dir balde wessen wider sagtt.>
jason der genende
hieltt sich uff ain ende,
sinen schaft er naigtte,
dem künge er zaigtte
sinen willenklichen hass.
der anger ward von blütte nass.
ammoreon ward nie so we,
jason frumpt in uff den kle
daz er ey tode was
ey er ie berürtt daz grass.
< so we ünsz,> sprachen alle
die da mit richem schalle
komen waren in die habe
und in ir aller herren abe
suss jemerlichen gegangen waz.
ir ougen wurden trechen nass.
sy kertten alle den gast an.
jason, der werliche man,
hieltt sich an die strausse braitt,
sin hand ir mangen da verschnaid,
die rotten er dik durch brach.
do dis minoss der küng sach,
mitt siner rötten er kertte
dar als in zuchtt lertte.
aller erst menig lïchtes zartt
uff helme do zertrennett ward.
vil vast untz uff daz wilde mer
ward daz müttlosse her
gestöbett und dar zü gejagtt,
vil ertrunkend, so man sagtt.
jason behübe über all
vor tannan sige und wal.
der mere frowtte meiera sich
und fedra, dü vil minneklich,
dü zwo rainen junkfrowen,
die man wol mochtt schowen
in selden richer wirdekaitt,
als man von in geschriben saitt.
minoss, des landes wirtt so zartt,
gebott daz man den fürsten ward
begrabende nach der hayden sitt.
hie spurtte man sin tugend mitt: jason verlangt, den minotaurus zu sehen.
über den totten küng zartt gelaitt
ward ain samitt, so man saitt,
unz man den selben herren zartt
ze tannan begraben ward.
minoss, der türre laye,
woltt uff sin vogteye
ritten als er tett da vor.
mitt vil tugentlichen chör
für...
den erwelten heren jason hie
batt er one alle schande
daz er in dem lande
belibe und im dü fröwelin
lïsse zuchtt enpfolchen sin.
her jason sprach:< daz sy geton.>
minoss der fürste schied von dan.
nun hand wir alle besunder
von dem argen wunder
vernomen daz mitt sorgen
alaine lag verborgen,
daz alle tage sunder wan
vier hoptt müste han.
da waz nieman so wise
der minothauro spisse
getörste geben uff sinen sal
won dü magtt meierall.
der iergang sa ze stund
waz nieman won der rainen kund.
jason, der listige man,
gieng für die minnenklichen ston
aines morgens vil frü,
do sy waz dem tempel zü
gegangen mitt sinne.
sy batt venuss die mine
daz sy über sy vil armen
gerüchtte sich erbarmen.
jason der elende
bott ir sinne hende.
er sprach:< genaud, ain zartter lip,
süsse fruchtt, vil selliges wib,
lass mich geniessen daz ich bin
din ritter und du min küngin,
daz ich geseche besunder
daz vil wilde mer wunder.>
< gnade ain herre,> sprach sy do,
< so wirde ich niemer libes fro.
des ir mich gebetten hand,
durch üwer zuchtte ir mich sin erland!
üch wirtt da fröde nitt erkantt.
trügend ir tussend schwertt in der hand,
üwer kan ich gefristen nicht,
es sie üwers endes zü versicht. meiera gibt jason ratschläge.
zwayer bern grösse es hautt,
ungezaltte craft an im statt.
iedoch wellend ir es gesechen,
das müss mit listen geschechen.
ir volgend miner lerre,
so mugend ir priss und erre
an dem vaigen bejagen,
ich wollte ez ie sa were erschlagen.>
< nun sage mir,> sprach der unverzagtt,
< erren trutt und selde magtt,
wie oder waz ich sender man
gegen im sölle griffen an?
durch anders nichtt ich her gevarn
von troye bin won durch den barn,
daz des unfüge wurde gelaitt.>
sy sprach:< so sye üch gesaitt
mitt welher hande listen
ir den libe söllend fristen,
wen ir tretten in daz husse.
der selbe laborintus
ist ain sölich ieregang
baide witt unde lang:
wer dar inn wenett gon,
der selbe müss da vor beston;
wer ouch da ussen wenett sin,
der selb gautt enmiten drin.
dar umb so zimett liste wol
wie man uss im komen sol.
legend ain sydin clungelin,
daz von starken faden sin
sol, als ich üch wil sagen!
daz söltt ir zü dem husse tragen.
da ist von stachel vor ain ring,
vil usserwelter jungeling,
da söllt ir daz trome an
knuppffen. nach dem vaden dan
richtend üch zem husse in!
den vaden lon üwer gevertt sin,
also kumen ir in daz huss
und ouch schone wider uss.
ir hörend da ain stime
engsteliche und grime.
minnotharus fraissan
loffet üch vil trautte an
mitt offnem munde.
waz üch da ze stunde
für daz grimen füge sy?
der nott tun ich üch schiere fry.
von hartze getröllen,
von schwebel serre gewollen,
herre, machend ainen kloss!
da mitt ir daz grime noss
vil wol haltt verderbend
und an dem libe ersterbend.
als ir es sichtig werden an,
so werffend im den kloss dan
völlenklich in den schlund,
so wil es zü tun den mund.
so hebtt daz hartz, bech und schwebel
im ze samen sinen gebel.
sind ir dann ain fromer man,
so loffen es mit den waffen an!
anders mitt kainen sinnen
mugtt ir sin nit gewinnen.>
jason der unverzagtt jasons kampf mit dem minotaurus.
mitt wortten dankette der magtt.
her jason do gedachte
untz er ze samen brachte
von syden ain vestes klungelin,
den klotze, als im daz megetin
hette in züchten für gelaitt.
der held zü dem laboranten schraitt.
an den stechlinen ringe
striktte der junglinge
do den sydin vaden.
in daz verworen gaden
tratt do der genende
untz er kam an daz ende.
daz tiere do balde erschreken
begonde den edlen reken.
ie doch gevieng er nüwe craft.
der edel ritter ellenthaft
gedachtt:< nun bistu oft in stritt
bekomen, da die wunden witt
wurdentt durch helme geschlagen,
daz man dich nie sach verzagen.
es gevare wie gott welle:
des tüffels ayde geselle
müss noch hütt sterben
oder ich wil noch verderben!>
der freche und der ziere
richte sich gegen dem tiere.
das wunder do mit grime
liess uss ain michel stime,
uff tett es den witten mund
und lïff an sa ze stund.
der edel und der herre
tett nach der magett lerre.
den klosse schwang er im in den mund.
durch bissen es da ze stund
woltte gehabett han
uff vil valschlichen wan:
die scharppffen zenne er im gevie,
da von die faige frucht all hie
von dem edlen ritter zartt
schnelleklich verderbett ward.
her jason strittes gertte,
des in daz tier gewertte.
mitt ainem kolben, den es trüg,
uff den erwelten es do schlüg.
man saitt daz das verworchte kind
wer vornen man, hindan ain rind.
es aller wortte nitt enkoss,
sin lib waz zwayer peren gross.
her jason es do werte
strittes mit dem schwertte.
do es der wunden enpfand,
sine stim über alles land
man möchte da gemerkett han.
jason, der starke man,
frumptt im do durch sinen gebel
daz da blütt farwer nebell
uff sinem hobett do enbran
von ainer wunden fraissan,
dü im zü dem ende wag.
her jason der selden schlag meiera und fedra bitten jason, sie nach troja mitzunehmen.
schlüg als in manhaitt lertt,
sin haille er mitte mertt.
minothaurus lag da tod
von vil manigfaltter nott.
her jasan schied da von dan,
nach sinem vadem er uss bekam.
do in frow meiora
sach, sy fragett in sa
wie es im ergangen were.
do sprach der selden bere:
< daz tier ist endelichen hin.
sines lebens gewin
ist, junkfrow, zergangen.
ir lond üch nitt belangen
nach im für bas mere.>
< owe,> sprach dü vil here,
< min mütter, daz vil faige wip,
wirtt mir rattende an den lip
wenn sy des wirtt innen.
sy verlürett iere sinen:
ir truren wirtt so manigfaltt,>
sprach dü magett wol gestaltt.
< herre,> sprach dü raine,
< nun wirtt min nott unclaine
...
wirtt sin mütter innen
daz dis wunder ist gelegen,
ich fürcht,> sprach sy,< werder tegen,
das sy stelle uff minen tod.
wurd üch wibes mine ye nott
oder sind ir in ze dienst gewessen,
so helffend, herre, mir genessen.
vor miner mütter listen
mugend ir mich wol gefristen!>
er sprach:< daz söllt ir mir sagen
wa mitt ich üch by dissen tagen
helfflichen mag wesen by,
ich tün üch aller sorgen fry.> -
< gerüchend ir denn mich vernemen
( daz iu daz, fürste, wil gezemen,)
minne wortt, wie es mir statt
und waz mir her umb ergatt!
wen min mütter dis vernimpt,
ze sterbende mir ye sa zimptt,
won sy waiss mit fryer tatt
daz dis min lib begangen hatt.
daz ich iu daz lertte,
da mitt sich gemertte
üwer haill, junger man,
des söltt ir mich geniessen lan.
won ich müss lib und leben
in üwer helffe ergeben.
al uss der schanden schoye
so fürend mich hin gen troye!>
disse wortt, so man sagtt,
erhortt dü ander magtt,
dü vil junge fedra.
sy sprach zü dem ritter sa:
< her jason, lïber herre min,
lond mich ouch üwer gevertte sin
gegen troye uff die planyre!
die vil ungehürre
die üns baide gebar,
vor der ich wandlen nitt getar,
als klain all sam die schwester min.
das lond üch, herr, geclagett sin jason setzt die schlafende meiera ans land.
und schirmend mich, helde gütter,
von miner valschen mütter!>
er sprach:< daz sol sin geschechen.
sid daz ich trüw han gesechen,
so legend an der erren watt
lïchtt und wol genagtt!
dü richen golde mitt gelust
legend für wiplich brust,
gestaine mitt den gimen:
ich wil üch uss grimen
arbaitten in gütt gemach
füren, bas üch nie geschach.>
jason, der fürste witt erkantt,
der megte sich do underwand.
iedoch wonte im wandel by,
unzucht er an der frowen fry
sitt her mit wandel begie.
dü im gantze trüwe hie
erzaigtte mitt ir wiplichhaitt,
an der brach er sid sin ayd.
das schüff ir layder den hass
daz ir schwester schönner was.
ich rautte wol daz sellig wib
lausse valschen manes lib:
sy sol mitt zucht den schowen
an dem unverhowen
ir raines lobe belibe.
wol dem zartten wibe
dü an rechte stättekaitt
ir vil stoltzes gemütte laitt!
jason, din erre ward schwach
an frow meierun, als man jach.
suss fürtte her jason von dan
die zwo junkfrowen wunnesan.
dis schüff dü arge basiphe.
daz ir müsse werden we!
daz waz umb ir faiges kind,
minotharum daz rind:
sy minte do des tüffels geltt
für wib, man und alle die weltt.
nun ist her jason bekomen
uff daz mer, hand wir vernomen,
mitt im dü magt meierra
und dü junge fedra.
frow fedra schüff daz
daz er uff dem mere hass
meierun, der magett zartt,
laider tragende ward.
sin unzuchtt in nitt enlïss
an dem lande er uss stiess,
der wandelbare künne.
uff ainem anger grünne
der ungeertte starke tegen
batt die magett rüwe pflegen.
do sy enttschlaffen waren,
die künschen und die clauren,
er nam daz junger megetin
und es an daz schiffe sin.
do stïss von lande
mitt vil grosser schande.
der vil lasters barn
erlosse mit untrüwe varn. die verlassene meiera klagt am meere. ein zwerg hört sie.
und hörend der truren mere:
do dü selden bere
meiera erwachte, dü magtt,
wie da von ir ward geclagtt!
sy sprach:< trutt herre jason,
war mugtt ir hin sin kon?>
nieman sy hortt noch ensach.
das ir daz hertze nitt zerbrach,
daz waz michel wunder.
sy übtte laid besunder.
der rainen nott ward ungezaltt,
ir wiplich bilde wol gestaltt
gegilwett ward allsam daz wachs.
...
sy brach uss ir siden varwes har.
du wol gezogen magett claur
wand do vor layde ir hende,
crentzlin on misse wende
zerbrach sy und ir gebende.
...
in laide waz sy sorgsam
...
an daz mer sy alles trüg.
sy begieng grossen unfüg,
gold und gestaine warff sy darin.
sy sprach:< sy müssend geunertt sin
die iemer getrüwen valschem man,
als ich vil arme han getan.
hett ich gewist der manne mütt,
ich hett mich bas vor in behütt.
owe, sind suss alle man,
wer mag sich denn an sy verlan?
gott verflüche den lip
der iemer getrüwes wip
alsus verlaitt in schmertzen!>
dü raine gab ierem hertzen
manigen schlage unde stoss,
daz ir raines blütte floss
uss nassen und uss munde.
sy sprach:< so we der stunde
daz ich arme ie ward geborn!>
das hortt ain zwerg usserkorn,
es tratt zü ir uff daz land
da es die minneklichen vand.
es fragtte uss rainem hertzen
umb ieren grossen schmertzen.
sy sprach:< min senden arbaitt
und des hertzen grosses layd
das wil ich dir gar vertagen.
was hulffe mich ob ich dir sagen
begönde minen kumer?
ie krumer und ie tumber
wurde lichtt min arbaitt.
daz sy dir für war gesaitt:>
der klaine züchtekliche
sprach zü der magett riche:
< junckfrow, als ungelich alle kint der zwerg führt meiera zunächst auf seine burg.
hie uff erden ain ander geschaffen sind,
als ungelich ist der lütten mütt:
der aine durch tugend rechte tütt,
dü tugend dem andren ist ain wicht,
won der enmüttett selden nicht,
der dritte minett erre,
der vierde den schatz gar sere,
so kann der fünfte uff minen
sich vil wol versinnen.
semlicher trügett megtt und wib,
( verflüchett sy der selben lip!)
als üch der verzagtte man
josan, junkfrow, hett getön.>
sy sprach:< sechtu das,
war umb trüge du mir do hasz,
daz du mich nitt enwaktest
und uss dem schlauffe erschracktest?>
der claine sprach:< junckfrow erwegen,
so müst ich tod sin gelegen.
junckfrow, üwer schmertze
gieng mir an min hertze.>
< vil trutter geselle,> sprach sy,< ratt:
sid min ding jemerlichen statt,
ob diner craft so vil getüge
daz sy mich für tragen müge!>
er sprach:< junkfrow minneklich,
hie nache by ain küng rich
gesessen ist der minne gert.
in züchten kan er laitten schwertt.
gerüchend ir den ze amissen nemen,
er mag üch wol ze trütte zemen.
wol uff, ir kerend mit mir dan
zü miner trüttin wunnesan,
dü üch nach wunsche enpfachen kan
...>
nach grossem laide ward sy fro,
sy kertte mit dem clainen do.
er tett nitt als ir hant vernon
von dem vil falschen jason.
sin burg dü lag hoch enbor,
gehaissen waz sy haimor,
sin raines wib valerian,
er selb hiess zacheria.
sin herr, der künge, hiess emimor,
des lobe hoch schwebte enbor.
uff hamor er sy brachte sa.
dü raine valeria
ir fründe do engegen gie,
güttlich sy den held enpfie,
dy trurigen junckfrowen der zwerg zacharia fragt meiera um ihre herkunft.
begonde sy by im schowen.
dü vil edell wirttine
dü pflag wipplicher sinne.
sy sprach:< min hertze lïber man,
dinnen lib so wunnesan
ich iemer gernne brissen will,
sid dinner tugend also vil
von rechtem adel ist gewesen
daz du die magett usser lessen
mir brachtt hast ze husse.>
dü gütte vor der klusse
kuste iren gast so minenklich,
stetter fröden ward sy rich.
uff hamor gefürett ward
meiare, dü magett zartt.
valleria dü hertzögin
fürtte sy wirdenklichen hin
uff ainen wol geziertten sal,
da dü rainne über all
alle ir zartten megtte vand,
der hundertt warend erkantt.
die rainen und dü jungen
ab ieren werken sprungen,
mitt schall sy enpfangen ward.
manig rubin rotter mund so zartt
bott der schönnen do grüss.
ain taille ward do schware büss.
sy tatten ir kurtzwille vil,
zimlicher junckfrowen saitten spil,
da mitt sy da zen stunden
ir fröde machen kunden.
mitt rotten, gigen, harpffen klang
hüb sich da manig riches gesang.
das gebott in der hertzoge phin
und dü zartte wirttin.
der hertzoge mitt züchten sprach:
< lond, frow, uss hertzen ungemach!
ir haben hie ze stunden
ainen gütten wirtte funden,
der üch, junkfrow, daz beste tütt.
nun sagend durch üwern rainen mütt,
magett, gar onne schande,
wannen sind ir der lande?>
dü raine sprach do:< fürste fry,
daz ich ichtt sage wer ich sig,
des erlaussend mich durch gott
und machend uss mir kainen spott!>
der hertzog zacharia
mit züchten sprach ze der schönen da
von waz artt sy mechtte sin.
< herre,> sprach daz megettin,
< ich bin uss tamian geborn.
minoss, der fürste usserkorn,
waz ze vatter mir bekantt.
manes unzucht mich über wand,
dü mich, her, betrogen hatt.
sol mir kumers werden rautt,
daz müss von üwern schulden wesen.>
der edel hertzogg usserlessen
in züchten truren do began. könig eminor, des zwerges herr, heiratet meiera.
< und was der hochgeloptte man,
junckfrow, üwers blüttes,
wie wurden ir trutt des müttes
suss gegen dem unstetten man?>
sy sprach:< herr tugend san,
mich trog sin valsche trüwe,
da von ston ich in rüwe.>
er sprach:< des müss werden rautt.
sid üch anders kain missetatt,
min junkfrow, hatt ussgetragen,
üwer unhaill sond ir verclagen
und lebend in hochem mütte,
es kuntt üch noch ze gütte.>
vil wechsel rede da geschach.
der wirtt gebott unde sprach
zü dem ingesinde
daz sy gar geschwinde
der edlen magtt minenklich
butten ze dienste sich.
des warend sy do alle
beraitt mit richem schalle.
nu was dü magtt, daz ist war,
da wol uff ain halbs jar
untz amor der schande bloss
die rainen ze wib im erköss.
aminus dü mere vernan
von der megtte tugendsan,
irn namen und ir künne.
daz waz sines hertzen wunne.
gegen hamor er do kertte,
als inn dü mine lertte.
mitt fünff tussend helden sin
holtt er sines hertzen küngin
fry vor aller schande
und fürtte sy ze lande.
da ze hove on widerstritt
geschach ain riche hochzitt,
dü schonelich ward besprochen
untz in die sechsten wochen.
küng und fürsten komen dar
und ander helden ain michel schar.
nun hand ir daz wol vernomen
wie minoss waz von lande komen.
der unverzagtte fürste zartt
hette geton die wider vartt.
er fragtte do der mere
wa her jason were.
man saitte im do by den tagen
das minocharius wer erschlagen
und sine kind also her
werend gefürtt über mer.
da von der senliche man
vil serre truren do began.
er sprach:< dis jomer und daz we
han ich von bassilippe,
dü mit zober umbe gautt.
wie sol ir iemer werden rautt?>
minuss der hochgeborne
wütten begonde in zornne,
er yllte für die küngin
und fragett nach den kinden sin.
dü bitter do nitt wolte
antwurtten als si soltte. minos reist zur hochzeit seiner tochter meiera.
der künsche und ouch der claure
begraiff sy mit dem harre,
des libes ward sy berobtt,
er schwang ir ab daz hoptt.
do kam ain gefüger man
in daz land ze tamian,
daz waz ain schneller gartzun.
ainen brunnen schapprun
trüg er ob ainem pfeller an,
gargass hiess der hübsche man.
für den künge er do gie,
der in gar güttlichen enpfie.
der fürste fragett in der mer
was sines gewerbes wer.
er sprach:< here, mich hatt gesantt
amor der künge her in daz land
mitt brïffen argen nyd,
daz ir zü siner hochzitt
gerüchen ritter lichen varn.
der raysse söltt ir nit ensparn
durch den lïben herren min.
von aventüre ain küngein
schöne, miltte und hochgeborn,
hautt er ze trüttin usserkorn.>
der fürste do den brïffe,
er sach wa dar an geschriben was:
meiera, dü tochter sin,
daz dü was dü küngein.
im über luffend togen
sine künglichen ougen,
do er nach layde vernan
dü lïben mere von dem man.
der kurteisse
samnette ain reysse
gegen achaye in daz land,
da er sin lïben tochter vand
und ander megtte raine.
sin truren ward do claine.
mitt siner herlichen schar
kam mynoss der fürste dar.
eminoss sprach:< herre min,
ir söllend wilkomen sin
allen götten unde mir.
ir hand volbracht mins hertzen gir.>
< gott der alle ding vermag,
der üns die nacht und och den tag
geschüff,> sprach er,< herre min,
der müss üwer lonnen sin,
daz ir, fürste wol gemütt,
min kind vor schanden hand behütt!>
eminor mit züchten sprach:
< min lib der zartten ist ze schwach,
ir gütte sol sy lerren das
daz sy mir trage kainen hass,
won ich ze dienste iemer sin
wil der lïben frowen min.>
die fürsten waren ain andren fro.
in achaya hüb sich do
menniger hande wunne
under dem rainen künne.
die richsten dry uff erde
en möchten nit nach werde fedra, von jason verlassen, stirbt.
begon so riche hochzitt
als sy anne widerstritt
da datten in achaya
mitt menger hande wunne sa.
ob allen landes frowen
mochtt man die küngin schowen,
in schönner farwe minneklich
ainer göttin gelich.
dü gütte nam wipliche zucht
von tag zü tag mit genucht
an sich mitt rechter stettekaitt,
als man noch geschriben saitt.
dar umb sol ain sellig wib
mitt tugend klaiden ieren lib.
wirtt sy arm, daz ist ain wicht:
vilichtt gelükes zü versichtt
wirtt ir hailles stätter fund.
erre ist aller selde ain grund:
sy bringett wiben rich gemach,
als frow meierun geschach.
nun hand wir alle vernomen
war frow meierun ist bekomen.
wol uns daz gezeme,
war frow fedra keme,
daz man da von saitte,
waz sy arbaitte
mitt hern jason erlaid.
daz büch üns für ware saitt
wie er vor troye ie begie
uppekaitt mit ir all hie.
da er trüwe han gepflegen
solte, do lïss tegen
allaine und kertte von ir dan.
laster er da von gewan.
vor laide lag dü raine tod,
dis waz angste unde nott.
erst söllen wir mit sinen
aventüre beginnen,
von troye sagen merre
wie die troynerre
die denochtt lebten, übten stritt
und wie die tyeffen wunden witt
durch hertte helme by den tagen
mitt kreften wurden da geschlagen.
ains mals do der kaysser sass
und in gantzen fröden was,
für troywe kam gegangen
ain man daz man so langen
valand seltten hett gesechen,
des müsten alle krïchen.
sin wappenklaid von hornne waz
grün alsam daz grünne grass
und als der nübornne cle;
gehaissen waz er gamylle,
küng waz er in zaloan,
als wir es vernomen han.
stark und da by ellenthaft,
werlich waz der held mit craft.
zem kaisser sprach do gamile:
< ir hiessend wol ain fürste e:
nun habtt ir erren nit ze vil, könig gamille fordert jason zum zweikampf.
als ich üch beschaiden wil.
her jason hie vor üch statt,
der in ungefüger misse tatt
by sinen zitten hautt bejagtt.
daz ist schin an ainer magtt
die er uff dem merre lïss
und er mit schande von ir stïss
daz waz dü zartte meiara,
und ir schwester fedra
ist ouch tod von im gelegen.
kamfes mütte ich an den tegen,
won dü künschen clauren
mins brüder tochtren waren.>
her jason antwurtt bott,
er sprach:< üch ist ain taill ze nott
mit üwerm kampfe über mich.
were üch dü masse loblich
erkantt als ainem fromen man,
ir sölten kampffes mich erlan.
ich fürcht üch uppige arbaitt
von mir werd an üch beraitt.>
gamille der starcke
sprach:< von troyscher marcke
getün ich niemer trites vartt,
ich gestill üwer hoffartt,
die ir an frowen hand bejagtt:
daz sy üch für war gesagtt.
wie söltte der riches gütt
gewinen der unrecht tütt
manlicher zuchtt
an wiplicher genucht?
des sol unselde bilichen walten:
er ist ze schadigen wol ze halten.>
des andren morgens vil früg
gamille tratt den fürsten zü
und hiesch sinen kampff genoss.
hern jason man in da schloss
in hertt stachell ringe.
wie daz im nun gelinge
umb sin grossen uppekaitt,
das wirtt unsz her nach gesaitt.
nach dierre weltt unstättekaitt
ward er gezïrett beraitt:
wie er doch wandels kunde pflegen,
man hette in für ainen degen.
agmenon der kaysser
an mütte nitt haisser
allen krïchen gebott
daz sy sechend disse nott.
dis ergie, so man üns sagtt.
baide fürsten unverzagtt
da ze samen sprungend.
vil der edlen jungen
iltten zü dem ringe,
die hertten tädinge
wolten sy hören alle
do mit gemainem schalle.
gamile mitt zornne sprach:
< üwer libe an erren schwach jason wird von gamille besiegt.
müss hütte der tiere spisse wessen
umb daz daz ir üch usserlessen
haben untrüwe für trüwe:
des müssen ir haben rüwe.>
alle fürsten an den stunden
hern jason wol gunden
umb sin unbeschaidenhaitt
töttliches valles, so man saitt.
dar umb mag ain bider man
gern der weltt lobe han
und werben mitt hübschhaitt,
so ist menglich sin kumer laid.
her jason antwurtt bott,
er sprach:< ir lond üch halb so nott
nitt wesen, held, uff min leben!
wider schlag wirtt üch gegeben
so verr und ichs erzügen mag
uff des kampffes bejag.
messend ir mir ainen her,
zwen nach mines hertzen ger
miss ich üch lichtt hin dan,
ze hand gewinen ir ainen dran>. -
< dis müss ie gewagett sin,>
sprach gamile,< durch daz künne min!>
alsus der stritte unverspartt
von in zwain erhaben ward.
kreftig die vil claurren
des libes baide warend.
ir schlege warend ungezaltt.
ze baider kempffe wol gestaltt
tatten hürtteklichen pin
an ain ander, als es solte sin.
gamille do nitt vermayd,
sinen vigend er verschnayd.
her jason sich wertte,
gamille gott e nertte.
es ist noch war als man gicht:
wer uff im selber valsches pflicht
erkennet, secht, wie kün er sy
gewessen, zaghaitt wont im by,
als hie durch sinen valschen ratt
dem argen jason ergatt.
der edell miltte gamille
frumtte im iemer werendes we.
mitt ainem schlag daz geschach
der im durch den helme brach,
an sinen zennen er wider wand.
zertaillett und da by zertrantt
ward im sin nacke mit dem kragen.
man sach in lutzel ieman clagen.
ich han vernomen: wer raine wip
schwechrett und iren zartten lip
nitt haltett als er sol,
selten im gelingett wol.
unzwiffenlichen daz was.
der selb sol an selden lass
werden, wer frowen lob versertt ausblick auf den fall trojas.
und irre schande mertt.
niemer es im nach haille ergatt:
für war daz geschriben statt.
gamille, der erren ark,
für da hin gen temmark,
minos dem fürsten tett er schin
wie er dem widersachen sin
vor troye ob hett gelegen
in kampfe. erfröwt ward der tegen,
allü sin sorg ward zertrantt,
do er der warhaitt enpfand.
man saitt üns daz küng minoss
für in die insol battmoss
und da wurde ain vil gütt man.
lütt und land so wunne san
gamille von im enpfie,
der mitt grossen erren hie
hieltt das rich offenbar
dar nach manig riches jar.
nun söllen wir von troye sagen
wie die veruntrüwett by den tagen
ward, als man geschriben seitt,
...
wie es vor gottes geburtte was
zwölff hundertt jar, als ich es lass.
eneas liess den herren sin,
troye gab er in werende pin,
als ich nun beschaiden sol.
ze sagen gezimett wol
arger lütten misse tatt.
wer unfüge begautt,
des sol nieman vertagen.
man sölle es gantzlichen sagen
wie daz land ward hingeben
ze troye und menger sin leben
verlor uff strittenlichen hass,
( daz schüff alles eneas,)
wie priamus verlor sin leben
und sine kind hin gegeben
wurden in den grimen tod,
unsegliche grosse nott
wüchss dem zartten lande,
priamuss der genande
des hertzelaid ernüwertt ward
do sin lïbe tochter zartt
casandra ir ende nan
und ir schwester tugend san
dü zartte polixena,
wie pligor und heneyda
wurden dem tode gegeben
und avia verloss daz leben
und der junge paris
sinen manlichen pris
gabe an waffen pflichtt
des grimen todes zü versichtt.
o geminter hector,
din lobe, daz ie hoch enbor
schwebtte, do daz genidrett ward,
uff werendem vall unverspartt
ward laider lütt, land und leben eneas verrät die trojaner.
der vigenden hande gegeben.
her eneas, die untatt
üwer libe begangen hatt.
so we dir, arger valscher ratt,
du stiftest manigen unflautt,
du übest mord und stiftest brand,
du tüst erre unbekantt,
du bist aller selde ain schur,
da by unhailles nachgebur.
mortt, du kanst bringen werend laid,
dem rechten haustu wider saitt.
eins morgens do der tag erschein
durch die wolken, hören wir jechen,
eneas kertte uss troywe
mitt ainer richen schoie.
ain frid im do gegeben ward
für der krïchen zartt.
do in agmonen angesach,
gar gütlichen er zü im sprach
ain gar minekliches wortt:
< ir herren habend richen hortt
und da by strenge gemütte:
gott mich vor üch behütte!
ze zoll ich hie gar mengen man
dem tode durch iu gegeben han
und ist noch alles gar ain wicht
wider das das noch geschicht.>
< herre,> sprach der verreitter,
< gar alle üwers hertzen ger
mugen ir hie volbringen.
üns kan nitt hie gelingen.
sid daz hector der starke
uff siner aignen marke
suss hie tod gelegen ist,
wer ist der üns gebe frist?
es tütt nieman won paris,
der trett noch werlichen pris.
priamus, priamides,
panpor stritliches mes
in vestes hertzen grunde
trett ze aller stunde.
jubel und calopin,
anthonax, der herre min,
und sin brüder meloantz,
der lobe durch lüchtett unde gantz
noch ze troye cronne traitt
mitt menger hande wirdekaitt.>
der krïchen genende
sprach:< ain bitter ende
volgett im gern uff misse tatt
dem der es verdiennett hatt
alsam din herr paris.
wie könd er iemer hochen pris
mitt rüme erwerben
der so manigen ersterben,
küng und fürsten, hett gefrumpt?
sin haille im gern ze unhaill komptt. abmachungen zwischen agamemnon und eneas.
we daz min tochter ie ward wip!
daz so manig werlicher lib
von iren schulden ist erschlagen,
das wil ich allen götten clagen.
ir sind des müttes ain tegen
und an manhaitt usserwegen.
üwer herr nüt rechtes pflicht,
ich wen er erran angesigtt.
min fründ, her eneas,
nun han ich gar on allen hass,
trutt herre, nach iu gesantt.
lond üch rechtt sin bekantt
und strebtt wider unrechte!
daz zimptt wol güttem knechte.> -
< wie maint ir daz,> sprach er do,
< unrechtz wird ich niemer fro.
wa ich daz rechtt erkennen kan,
da haltt ich willenklichen an.>
der krïchen sprach:< ir endütt.
ir wissen vil wol minen mütt
durch anders nitt beschwerett ist
won durch den valschen list
denn dins herren misse tatt
an minem kinde begangen hautt.
daz enthalten ir mir vor,
das ist der rechten valschaitt spor.>
suss in der kaysser übergie
daz er im gevolgett hie
und do ie bass geloptte
dar an er vor serre tobtte.
die rautt und dü vartt
schuff do daz troye verraten ward.
so we üch, her eneas,
daz rechtt üch da enzuckett waz,
üwer hoche wirdekaitt
ward da in schanden phül gelaitt.
der kaiser sprach:< nun gib mir rautt:
min herre in dinem gewalte statt>.
< so merkend,> sprach der valsche do,
< und gebarend recht also:
es ist war als ich üch sage:
alle vierzechen tage
so hautt der künge priamus
in troye ain riches betthuss,
dar kuntt der wandels frye
mit siner massnie
und erratt da die mine
mitt kündenklichem sinne.
die fürsten dar mit schalle
volgend des tages alle,
troye alleine wirtt.
pryamus, der landes hirtt, auf ein lichtzeichen sollen die griechen durch ein bestimmtes tor einbrechen.
des nachts in wullen kleiden gatt,
die diett gar ungewaffnett statt.
her kaisser, mit manlicher wer
söltt ir verwegenlich daz her
haissen nacher ruken bas
gegen ainer portten one has,
da ist von erre gegossen an
ain hoptt, unverzagtter man.
dü portte ist mir underton,
da wil ich üch hin in lon.
ein liechtt sol üwer zaichen sin,
wen ir daz in der hande min
sechtt: ich han es hoch enbor.
min brüder her nestor
blassett ain klaines hörnnelin,
da mitt söllt ir gewarnett sin,
so sol daz herr gewarnett wesen.
üwrer helden usser lessen
söltt ir haben by dem tor
beraitt hundertt tussend vor.
mitt funffzechen tussend man
wil ich in ze statten stan,
die sind verwappnett alle.
gar mit gemainem schalle
hinder das gebirge fran
sölt ir daz herr so wunnesan
legen schiere sa ze hand.
als dis den wachtern wirtt erkantt,
ze hand wennett dü schoie
ir wellend hin von troye.
in ainer latternnen ich wil
üch geben ie daz zaichen zill.
ir söltt die hundertt tussend man
necher denn die andren han.
hie nache by so stautt ain hag,
da ir nieman enmag
uss troye innen werden.
da legend in die werden!>
so was der ratt angelaitt.
eneas von dem kaisser schraitt,
in troye kertte er ze hand,
da er sin erwelten vand.
er tett in disse mere kund,
als er von des kaissers mund
do ze stund beschaiden was,
ze hand saitt er in do das
und verkertte yn den mütte,
daz es sy alle duchte gütte.
der kaysser do gebott den scharn
daz sy sich alle bewarn
gerüchten, won sy twunge nott.
sy tatten als er in gebott.
also daz herr zertrennett ward.
priamus, der fürste zartt,
wond onne missewende
sin trurren hett ain ende:
do hüb es sich aller erst an
dem vil sennenlichen man.
dar nach an dem dritten tage
nach der aventüre sage
ward der tag vennyss.
er wonde do vil gewiss eneas gibt das zeichen zum verrate. eindringen der griechen in troja.
sin, die krïchen ir herr
weltten varen über mer
mitt ir massnie do.
des ward der troysche fürste fro.
dü kungin und priamus
tratten für daz betthuss,
mitt in so geschwinde
alls troysche gesinde.
owe dir mortt, daz du geschantt
sigest, wie du es nimpst für phand
zwüschen den lïchtern es hie!
eneas uff den turnne gie.
nestor, der och sin mortt begie,
sin hörnne erschaltt er hie.
daz liechtt begraiff eneas,
der mordes hopttmaister waz,
daz liechtt begraiff er in die hand,
daz ward dem kaisser bald bekantt.
vor troye hüb sich michel nott,
als es der krïchen gebott.
owe troye und dine werde kind,
wie din erre erloschen sind!
man süchett dich in schande
mitt robe und mitt brande.
uff brach der krïchen stark,
dü sich ee vil gar verbargk.
dü portte waz in unverspartt:
hundertt tussend uff der vartt
der türsten über krïchen
komen mit ir schar gerantt,
dar inne manig lïchtt
ward in laternnen sa ze stund
von eneas magen,
die der portten pflagend.
wa in der valsche zaichen bott,
daz waz alles samend tod.
ich wolfran verjechen müss
wie da manigem lebens büsz
ward von den ellenden;
die sach man suss genenden.
die krïchen gebrachen,
ir altes laide sy rachen,
daz dem kaisser waz geschechen
an siner fruchtt, so hörtt man jechen.
troye mitt füre ward anzuntt.
es bran untz uff des tages stund
daz sin der künge offenbar brand trojas, klage des paris.
erst ward innen und gewar.
paris der genende
wand sine wissen hende
mitt jomer, als im do gezam.
er sprach:< daz ich verloren han
lïbe fründ und gütt,
we daz minnem hertzen tütt.
owe, vatter und mütter,
vil miltter gott so gütter,
wie serre ir baide ruwen mich
und polixena dü mineklich
und hellenna, daz zartte wib,
die mir lïb waz als min lib!>
der edel ritter paris
tett im selber iettwis.
er gab sinem hertzen
mangen schlag mitt schmertzen.
von dannen tratt des kampffes held
da er der sinen usserweltt
dennochtt uff dryssigg tussend vand.
des jomers schall in do erkant
von dem erwelten fürsten ward.
uss rottem munde so zartt
rïff helde mitt grime.
des jemerlichen stime
waz anders nitt won:< ünser leben
ist in der vigend hand gegeben.
throye,> sprach der gehüre,
< gautt uff allenthalb mit füre!>
vil manig held tratt in den tod,
als in daz rechtt do gebott.
sy schruwent all:< owe, owach!>
in tett daz füre ungemach.
die jungen die da lagend
in wiegan und nitt enpflagend
denochtt dekainer vernunst,
die verdurben von der brunst.
die müttren litten grimen tod
von irer lïben kindlin nott.
manig hand gewunden ward,
vil rayder löke uss gezartt.
ire hertzen waren in sender nott,
als in daz jomer gebott.
baide frowen unde man
waren uff des schmertzen ban
gerichtett und bewollen.
sy tatten da gar vollen
kumer in selber do.
billich waz daz sy unfro
waren, won alle sellekeitt
ward in do hin geleitt.
nun wol alle, troyner, in stritt!
der tode üch laider nache litt!
priamus, der künne man,
mitt den sinen ze stritte kan.
der was sibenzig tussend,
mitt pariss dem clussen
iltten in troywe ze stritt.
an der selben zitt
agmonnen und sin dienstman
wurden do gesprengett an.
sid daz abell ward erschlagen priamus, menelaus, paris finden ihren tod.
von kaym, als wir hörend sagen,
untz uff des jungsten tages zitt
ergatt nit als michel stritt
als in troye geschach,
da menger laid gross ungemach.
dü troysche diett waz jemerlich.
iedoch wertten sy sich,
sy tribend aller krïchen
vast untz uff die portten gar.
aller erst in manlicher wer
raitt menolauss zü mit sinem her.
daz was ain unzalliche schar,
die uff sy getrungen dar
mitt mechtiger rotte kan;
ir engaltt menig troyscher man.
o we hector! din junger tode
rüwett mich durch sine nott.
die armen do gelichen
müsten tün daz wichen
hinder sich, suss hören wir sagen.
priamus ward do erschlagen
und ainliff der sünne sin
litten do des todes pin.
paris kam in sende nott,
da lag ouch menolauss tod.
vil der edlen helme zartt
mitt zornne do zercloben ward
recht als sy weren schirbin
und nie maister richen sin
mitt hamern hette dar an gelaitt.
manig edel hoptt gemaitt
mitt schwertten ab geschwungen ward.
owe, paris, fürste zartt,
daz du mitt den ougen din
ie soltest ansichtig sin
helena, daz claure wip,
umb die du gist dinen lib!
daz sy zer weltte ie früchtig ward,
daz was dir, held, ain üble vartt.
dü kampffes nott nit gelag
untz uff den dryzechenden tag.
dennochtt vachtt in troye
paris mit der schoye.
alle türnne und iere tach
in troye man in brunste sach.
ain gemüre, plyon genantt,
waz in troye bekantt,
dar under allexander vacht.,
paris, der herre geschlacht.
do verlor der raine
den lib von ainem staine
der im durch des helmes tach
hartte jemerlichen brach.
under dem gemüre
der miltte und der gehürre helena bittet agamemnon um das leben der trojanischen frauen.
nam all da sin ende.
min kunste wer so genende:
und söltt man nach rüwen sitten
für dekainen ungetöften bitten,
durch siner rechten tugend schin
müste min gebett beraitt sin
siner selle hailles pflichtt,
hett wir an dern geloben nichtt.
alles stritten waz gelegen
do diere ainige degen
suss jemerlichen tod gelag.
agmonnen sich do nit bewag
strittlicher arbaitt
untz troysche erre ward hin gelaitt
gar mit gemainer node.
da waz nütt won der tode.
der kaisser do mitt siner diett
uff des künges salle gertt
durch süchunge der tochter sin.
manig fines megetin,
die er dennochtt lebend vand,
alle fröde den da verschwand.
drü tussend megtt unde wip
vieng er durch siner tochter lip.
er fragtte sy all der mere
war sy hin komen were.
vor vorchten im dü frowe zartt
schiere do gezaigett ward.
für iren vatter sy do bekam,
sy naigte sich vil dratte dan
zü des kaissers füssen.
genadey von der süssen
sin lib do gebetten ward.
mit sunftzen der fürste zartt
batt do die schönnen uffe ston.
er sprach:< min kind, dir sy verlon
gar allü dü misse tatt
die din lib begangen hatt.>
sy sprach:< herre vatter min,
din lib sol erbarmung sin
über alle die noch lebend sind
in troye, mütter und ir kind!
vater,> sprach dü mineklich,
< gewaltt soll tün genedenklich.
la megtte unde frowen min
geniessen, lïbes vetterlin!>
die bette erhortte pirrus.
daz dü edel frowe suss
batt für wiplich künne
iren vatter da mitt wunne,
für in er sunftzende gie,
er sprach:< herre, gedenken wie
üch der lïbe vatter min
achylles dientte uff todes pin!
des dienstes, kaisserlicher man,
söllt ir mich hütt geniessen lan!> polixena wird von pirrus getötet, auch ecuba und cassandra finden den tod.
er sprach:< kind, waz du wiltt,
ze tünde mich des nitt befiltt.>
ze hand pirrus erfröwett ward,
er sprach:< richer kaisser zartt,
so wil ich hütt uff jomers pin
rechen den toden vatter min
an ainer ungetrüwen magtt,
die schüff daz der unverzagtt
nam jemerlichen sin ende.
die ergebend miner hende!
sy verattett niemer mere
dekainen fürsten herre.>
do disse bett ergangen was,
der riche fürst eneasz
verbarg daz raine megetin
durch daz sy des todes pin
über wurde sa ze stund
ir brunner rubin rotter mund.
dar nach untz uff den dritten tag
dü raine verborgen lag,
doch machtt es lenger nitt gesin:
eneas müst daz megetin
piro geben in den tod,
als es der kaisser gebott.
piros der untarre
nam sy by dem hare.
uff achelies grabe zartt
polixena erwürgett ward
mitt ieren zöppffen raid var,
des nam do manig krïche.
ecuba den tod erkoss,
iren lib sy jemerlich verloss.
casandra dü raine
schlüg mit ainem staine
ir hoptte daz es ir zerbrach.
owe, laide und ungemach,
daz du so serre wüttetst
...
dekainer schlachte sachen:
kanstu ze tugenden beschwachen.
der kaisser hiess do schlichten,
vertilgen und vernichten
waz umb troye und dar inne was.
manigen sal lïcht ain glass
gebott er do zerstören.
wer nun gerüche hören
waz dar nach wunders ergie,
daz wil ich üch künden hie.
agmonen, der witt erkantt,
sich siner tochter underwand.
drü tussend megtt unde wip
belibend durch helenen lip,
die der minenklichen frucht
von dannen volgten mit genucht
hin gegen krïchschen.
man beriett sy alle geliche
mitt erren, als wol gezam
dem edlen kaisser tugend sam.
elyoss von tennabry,
dem riche cronne wonett by,
für den kaysser er da tratt.
er sprach:< din erre sind worden matt pirrus wird getötet. eneas und agamemnon verlassen das land.
das du eime unkünne
über aller megte wunne
erlobett hast, ains kunges kind,
darumb bistu an erren blind.
kaysser, min vatter und der din
waren gebrüder sunder pin.
mitt rechter helffe usserlessen
bin ich dir, kaysser, ie gewessen
nach by den besten,
des mag ich wol mich gesten.
aine gabe soltu mir
hie geben, der ich unsanft enbir;
ich mag ouch lenger nit enbern
dü müssest mich alhie gewern.>
< nun mütte,> sprach er,< waz du wilt!
ze gebende mich des nit befiltt.> -
< da wil ich, küng, den pirus,
der hatt dierre edlen magett susz
an ir leben geratten
als morder ie tautten.
er sol durch die schulde sin
mir uff grimes todes pin
ze büsse hie nach hütte stön,
als er der megtte hett geton.
der tode müss im künftig wesen
lenger kan er nitt genessen
umb sine grossen misse tätt,
die er an ir begangen hatt.>
gewaltenklich der künne man
den jungen von dem kaysser nan.
den jungen by dem harre gevie
und fürtt in uff sines vatter grabe hie.
...
do hüb sich jomers urhabe:
er warff in gar unwerde
hin nyder zü der erde,
das hobett er im abe brach
mitt sinen henden, so man jach,
sunder schwertt und waffen.
alsus begunde er in strauffen.
eneass der kertte von dan
mitt zwölff tussend siner man
gegen anthyache in daz land
...
man saitt üns daz noch für war
troye daz brunne ain gantzes jar.
in den zitten fürtte von dan
agmonnen, der kaissersch man,
silber, gold so raine,
dar zü daz edel gestaine;
rich haitt gar manger hande bevar wirbt um helena.
fürtte er uss troyer lande,
da mit er sid die tochter sin
satzte in hochen erren schin.
da by ir frowen alle
berïtt der fürste mit schalle.
sid her eneas bekan
gen rome als wir geschrieben han.
da stifte er mancher hande
in dem römschen lande.
ain husse ist menigen noch erkantt,
der coliseus waz genantt,
daz buwte der fürst eneas
und nestor sunder argen hass.
wer nun merken welle hie
wie es helennen ergie,
durch die pariss den lib verloss,
den werder mine nie verdross? -
ir haben wol von troye vernomen
und war eneas ist bekomen.
da ze achaniss, daz ist war,
vertraib der edel kaysser claur
dennochtt mengen werden tag.
der riche er creftenklichen pflag.
nun santte zü im in daz land
ain milter künge witt erkantt,
daz was der künne bevar.
ervaren wollt der herre gar
ob er im ze stättekaitt
daz schönne wib vil gemaitt
gerüchte in gantzen trüwen geben
...
oder alles krïsche land
wurd verherott und verbrantt.
zwölff fürsten santte er dar,
mitt in die herlichen schar
mitt silber und mit golde
und manigem richen solde.
do der kaysser lobesan
disse bottschaft erst vernan,
er sprach:< ich bin verwassen!
ich möchte han verlaussen
als lichtte da in troye
min kind, denn hie mit schoye
es ainer mir gewinett an
von dem ich nie nicht vernan
wer er möge rechtte
wessen von geschlechte.>
er sprach zü den botten:
< kerren hin mitt üwern rotten
und künden one schwere
dem helden gewere
der üch ze herren ist bekantt,
daz ich und der krïchen
sin uff alle ritter spill
zü achaniss erbaitten wil.>
in waz genüg do gesagtt.
die stoltzen helden unverzagt
ilten alle geliche
wider in ir riche
und tatten kund irem herren do
daz der kaysser uff sinen dro
woltte achten gar claine.
von zornne schwaig der raine,
daz er ain wortt nitt ensprach.
dü bottschaft waz im ungemach. agamemnon weist die werbung ab.
sin edel hertze sunftzen gertt.
sin erwelten fürsten werd
gabend do dem künge gütt
alle trostlichen mütt.
ze hand der hochgeborne
sprach in grossem zornne:
< hett er troye ze bulver brantt,
min trüwe sol des werden ain pfand
daz ich uff siner marke witt
mitt im wil haben offen stritt.
da kan nieman wider streben
es koste ie des ainen leben.
wer ist in miner ritterschaft,
so künne und ouch so ellenthaft
...
und an mütte so geschwind,
der mir in der krïchen
die bottschaft werbe sa ze hand?>
deployss der starcke,
der gerende ritter marke,
under wand sich mit craft
ze den krïchen bottschaft.
in lutter stächlinem gewand,
daz bessers nie ward erkantt,
dar inne so schlofte sich der held,
des rechte manhaitt usserweltt
im grossen prisse brachte
...
der ritter all da unverzagtt,
von dem dü aventüre sagtt,
für den erwelten kaysser kam.
er sprach:< fürste lobe sam,
grüssen dich der herre min
bittet und die tochter din,
von der im wunder ist gesaigt.>
agmonen sprach:< mir wol behagt
wer mir bringtt sinen grüss:
umbe den ich daz verdiennen müss
vil gernne, wa ich iemer kan,
es sy wib oder man.>
der kaisser sprach:< sagtt, ritter, an:
den grüsse des künges lobesan
war umbe er den zü mir tütt.>
der edel ritter wol gemütt
sprach:< fürste, all durch die tochter din.>
des antwurtt im in zornes pin
der starke kaysser unde sprach:
< ich han michell ungemach
von minem kinde, daz ist war,
da her gehabett manig jar
vor troye in her fertte.
gernne ich mich des wertte,
möchte es mit kainem füge wesen.
ich han min kinde usserlessen
geopfrett dem vil hochen gott,
das sy gar uss des gebott
niemer für bas getretten sol.
minnen zimptt ir nitt wol,
sid so menig erweltter tegen
von iren schulden ist tod gelegen.
daz müsse bützen ir lip.
sy sol niemer manes wip
werden fürbas uff den tod.
ir wolgestalter munde so rott
sölte den für bas iemer me
rüren man, daz tett mir we.>
der ritter sprach:< min herre bevar sendet eine neuerliche botschaft, ericius mit zwölf jungfrauen.
ist dar an komen so vere
daz er die schönnen haben wil.
ze tünd ist im nütt ze vil
durch daz erwelte bilde
uff velde und gevilde.
wer im die schönnen nit engitt,
so wil er durch sy haben stritt.>
der riche kaisser unverspartt
in zorn sprach:< so mag die vartt
in gerüwen vil ee denne mich!
vor troye ich unzwiffelich
mitt eren küngen vor gesass.
ich ward an mütte noch nie so lasz
ich getörste wider ston
ietlichem fürsten lobeson.>
in zornne der ritter dannen schied,
als im sin hertze do gertt.
sin rosse in brachte für den tan;
in süben tagen er wider kan
in schotten daz kungriche,
da er gar gewaltenkliche
des selben landes vogtte vand.
disse mere er im erkantt
tett, dar umbe er one hass
in krïchen gesendett waz.
der riche hochgeborne
sprach do in sendem zorne:
< ich wage dar uff alle mine man
die das land ze schottan
untz in orgentte hautt,
des argen kayssers missetatt
und siner hoffartt uppekaitt
werde ain taille hin gelaitt.
alle die er ie gewan
vor troye uff strittliche ban,
den weltte ich>, sprach des landes tegen,
< wol in stritte wider wegen.
iedoch müss ichs versüchen bas
war umb der kaisser sinen has
durch sin gross unstättekaitt
an mich vil senden hab gelaitt.>
ericius ain ritter hiess
der erren priss uff geniess
mit schwertten ofte hett bejagtt.
der riche helde unverzagtt
do ze hove ward besantt
für den künge all ze hand.
des waz er schierre beraitt.
für sinen herren er do schraitt
und fragtte in sunder schwere
waz sines willens werre.
daz waz im trautte worden kund.
er sprach:< du ille in kurtzer stund
ze den krïchen ir habe
( und entü dich des nit abe)
mitt zwölff megtten minklich.
in lïchtes gelich
süllen sy mitt schalle
sin beklaidett alle.
iere pfertt söllend sin
plank alsam ain hermlin.
mitt den soltu ritten
in vil kurtzen zitten. ankunft der boten in griechenland.
und mach dich da hin vil schier
und erfulle dar in min gir
und sag dem kaysser minen gewaltt,
minne herschaft ungezaltt,
daz ich alles krïchen
gewaltenklich mit miner hand
im ab ervechten welle.
daz sag im, trutt geselle!>
ericius sprach:< herre min,
waz söllen mir dü megttin?
dü straussen,> sprach der raine,
< ist mir wol kund allaine.>
< nein,> sprach der küng all ze hand,
< dar umb bring sy in daz land
daz der kaisser wol gestaltt
seche daz ich frowen hab gewaltt
und ich doch nitt enberen wil
sin tochter sy min bett gespill.>
ericius der held erkouss
zwölff junkfrowen schanden bloss,
der farwe schon gelüttrett waz
alsam der tag, als ich es lass.
es enward nie kaisser so rich
mitt dem schwechsten sicherlich
mitt sinem her wer er obgelegen,
als wir es noch geschrieben lessen.
ir aller tecke und gereitte
was mitt arbeitte
ze samen kostlichen brachtt,
als es der künge hett gedacht.
sattel und geraitte clüg
waz türre und kostbar genüg.
der wise ritter, so man saitt,
mitt in do von husse raitt
holtze und och hayde
wol uff nün tagwaide.
dar nach an dem zechenden tage
nach des edlen büches sage
komen sy für achaniss.
der selden blügentz paradis
lag an ainer zinnen
und ward der geste innen,
ich main helenna dü minenklich.
dü bliktte die megtte alle gelich
die da mit fröden komen
und gegen der burge romen
begonden alle gemaine.
dü schönne wandels aine
zü dem richen kaysser sprach,
do sy die rainen rott ersach:
< warttend, herre vatter min,
waz frömder geste daz mugen sin!
ich sich nichtt won ainen man.
da ritten mit in zwölff megtte dan.>
der edel kaisser nicht vermaid,
zü sinem kinde er do schraitt
mitt züchten an die zinnen,
der rotte ward er innen.
< ich wen nach der sinnen ger, empfang der boten. botschaft des ericius.
als ich mich verston,> sprach er,
< es sigen botten, töchterlin,
her komen durch den willen din.
ain fürste gertt mitt sinne,
min tochter, diner mine.>
nach wonne hette er wol gesaitt.
ie mitten gen der borten raitt
der genende ericius
mitt siner massnnie alsus.
agmonen gegen der porten gie,
die ellenden er enpfieg.
mitt wunne do enpfangen ward
ericius, der ritter zartt,
und sinne megte lïcht,
an den wandenlicher twall
milwen gross nie gelag.
an in lag erren und bejag,
sälde und fröwenkliche zuchtt.
der ritter trüg och heldes genucht.
mitt miltter handlunge
helenna dü junge
enpfieng die megtte alle gelich
mitt ieren armen mineklich
und fürtte sy an ir gemach.
menig süsse rede geschach
von in gar wechssenlichen do,
sy waren all ain andren fro.
dü raine on alle schande
fragtte sy von ierem lande,
da von den edlen rotten zartt
ir antwurtt gegeben ward.
hie lassen wir mit fröden sin
helenna und ir gespillelin
und hörend von dem kaisser frütt,
wie er den ritter wol gemütt
der mere och fragtte,
das in do nit betragtte,
war umbe er dar were
komen. daz frömde mere
woltte der kaysserliche barn
uz sinen munde da erfarn.
ericius sprach:< herre min,
so wil ich üch machen schin
war umbe ich her in daz land
zü üch, fürste, bin gesantt:
der riche küng von schottan
hatt mich sunder argen wan
in bottschaft her gesantt zü dir.
sin leben und sins hertzen gir
nach üwer lïben tochter strebtt.
die wille daz der fürste lebtt,
so wil er üch sin under ton,
ir mögend dienst wol enpfon,
und ist daz ir es gerüchend
und an den fürsten süchend.
und ist daz dü raine wirtt sin wib,
so mag getürtt wol üwer lib
von im gar werden ze aller stund. agamemnons abschlägige antwort.
üwer tochter rotter mund
sol in trösten, daz ist min ratt,
won es vil wol füge hatt.
rich ist er und miltte,
gütt ritter underm schiltte,
manhaft an allen dingen,
üch mag nit misse lingen.>
mit zucht der kaisser lobelich
sprach:< min tochter mineklich
was: des sy nun nitt enist.
ich han verloren in kurtzer frist
von ieren schulden mengen man.
da von ich geantwurtten kan
nitt wol: von sölichen dingen
min sendes hertze ringen
müss noch lang in werender nott.
daz miner tochter mund so rott
von mine ie so inbrünstig, ward,
des litt erschlagen menig ritter zartt,
die ich niemer verclagen mag,
lebte ich untz an den jungsten tag.>
ericius der künne sprach:
< man sol daz altte ungemach
mitt nüwer fröde vertriben
und by den lebenden beliben,
die totten all ergeben gott
und sinem zartten gebott,
der mag ir wol nemen war.
richer kaysser, nun dar
gebend antwurtt mir
nach üwer sendes herzen gir,
daz ich in so vil kurtzen tagen
daz minem heren kunne sagen
abe oder an die warhaitt.>
der kaisser sprach:< min kind gemaitt
kan niemer manne werden,
er müsse uff krïscher erden
mir und den minen sunder wan
mitt strittes nott gesigen an.
von troye ich sy wider gewan,
sy müss in krïchen bestan.>
der ritter sprach:< mir ist erkannt
daz man mit stritlicher hand
üwer fruchtt gewinen müss.
min lïber herre sinen grüss
dar umb üch haissett wider sagen.
anne üwern dank in kurtzen tagen
er iren lib gewinnen wil.
er funde schönner frowen vil
die ir wol weren gelich.
nun sprichtt der mineklich:
es sy üch lïb oder laid,
ir munde one hertze laid
müsse im ze trüttin werden erkantt
oder alles krïchen ericius kündigt den krieg an und kehrt zurück.
wirtt verbrennett und durch rantt.
...
...
mitt vil toblichem sitten:
uff estreio dem velde
wil er sunder melde
üch mitt schwerten geben stritt
in des vil liechten maygen zitt.>
der kaysser sprach:< daz sy geschechen!
sol ich nun durch daz mine spechen
nott, angst und arbaitt,
daz sy allen götten layd:
ich denke daz der herre din
des valles aigen müsse sin.
er kan mitt sinen unsinnen
min erbe ie nitt gewinnen.
nie tages ward ich also fro
denn daz er mich in erstrolo
heme hie wil süchen
und strittes mitt mir rüchen.
wes er da gerüchett gern,
daz sol man in bald gewern.>
urlob all da genomen ward
zü dem erwelten kaisser zartt.
ericius der frye
mitt sinner massnie
kertte hin uss dem riche
hartte genendenkliche
für ainen vinstren tan.
da sach der herre siben man
verwappnett gegen im do varn.
er dachte wie er do bewarn
möchte die gevertten sin.
sin hertze müst haltten pin
von des jomers angesichtt.
die megtte mitt sunffzenklicher pflicht
sachen all iren kempffen an.
iemitten waren die siben man
komen gegen im all her
besunder: mitt ir scharpffen spern
sy stachend hürttenklich
uff inn all gelich.
der erste sprach:< daz lebende güt
dir hütt grossen schaden tütt,
ich maine die megtte mineklich,
küsche und da by frödenrich.
die müstu uff geben alle,>
sprach der arge mitt schalle,
< oder es wirtt din sendes leben
der vigenden hande hie gegeben.>
ericius der curteysse
sprach:< ich ensich der fraisse
noch nichtt vor den ougen min.
ich habe wol wider pin,
daz ich disse münde rott
wol fryge gar vor aller nott.>
von hemor ericius ericius überbringt seinem herrn die botschaft.
mit sinen vigenden alsus
manlichen in wirde straitt,
sin unverzagte hande verschnayd
die vigend jemerlichen tod.
sin manhaitt im all do gebott
trüw und rechte warhaitt,
als man noch geschriben saitt.
mitt den sinen er von dan
ilte über ain wilde ban,
holtze und ouch hayde,
wol sechs tagwaide,
untz das er logranys ersach.
aller erst verschwand sin ungemach.
die veste lag in schottan.
des landes vogtt sunder wan
ward sinnes gesindes innen.
da von sines hertzen sinne
wurden enzündett, so man saitt.
alleine er uff die hayde schraitt
der lïplich mere.
den ritter vil gewere
batt er gott wilkomen sin.
er sprach:< trutt geselle min,
du tür mir senden nun ze stund
von krïchen lïbe mere kund.>
der ritter sprach:< daz sag ich dir:
du soltt es wol geloben mir,
als ich dir künde, daz ist war.
helennen rotter mund so claur
wirtt dir niemer mere kund
es werden tod oder wund
durch sy helden vil gelaitt.
daz sige dir, richer küng, geseitt!>
der mere truren do began
der riche küng von schottan.
< sid ich mit kampffe erwerben müsz
rubin rottes mundes grüsz,
benamen, daz müss wider varn.
ich achten daz menger mütter barn
genaigett zü dem tode wirtt,
und achten daz senlichen schwirtt
rugke, rippe und bain.>
suss ward der herre do in ain.
gegen der veste er do gie,
trurenklichen er anne vie
in jomer menger hande wortt.
uff ain gar spiges ortt
wontte der herre sinen sin;
sin mütt waz nach der kungin
verierett und erverett,
nie held ward so beschwerett
von dem noch ie ward gesaitt.
hoche zuchtt und wirdekaitt
an im waz verlöschen gar,
daz sin die sinen nomen war. die beiderseitigen vorbereitungen zum kampf.
satrapisten, sarjande
ze schatten in dem lande
die gaben in do allen trost.
sy sprachen daz er wol erlost
solte in erren werden.
suss trostend sy den werden.
ain taille sin mütt gesenftrett ward.
ain vil starcke herfartt
samnen er begunde.
schotten und arpunde
gesamnett ward untz in moren land.
von orgentt dar besantt
ward vil satrapisten,
die mit manlichen listen
ze baiden handen gabend stritt.
die nott schüff hasse unde nid.
fünff hundertt tussend siner man
von orgente und von schottan
gewan der fürste ellenthaft,
die mit gantzer ritterschaft
vil wol konden by den tagen
rüm und hochen prisse bejagen.
suss ward gesamnett dü schar
in dem riche offenbar,
als es der künge woltte
und ouch wesen soltte.
uff des vil glantzen mayen zitt,
als alle erde in blutte litt,
schied der helde von lande
mitt manigen sarjande,
als im die mine gebott.
wiss, gel, grüne, schwartz, brun, rott
waz der herren wappen klaid.
manig edel rosse vil gemaitt
von herren über schritten ward.
dü vil wilde her vartt
richte sich in der krïchen.
estrelo, ain veld erkantt,
dar sitt ain statt ward gelaitt,
constantinopel, so man saitt;
der kaysserliche fürste zartt
all da mit herre besessen ward.
ee hette es den namen wol,
als ich üch beschaiden sol;
sid her es bas erbuwen ward
in richer coste unverspartt
von dem künge constantin,
dü geschrift tütt üns die warhaitt schin.
der reide söllen wir getagen
und hören frömde wunder sagen
wie der krïchen zartt
warb ouch sine herfartt.
in den zitten, so man saitt,
der kaysser uss nach helffe raitt
selbe zü den diennern sin,
daz sy im ir helffe schin
alle tetten durch daz rechtt.
fürsten, herren, ritter, knecht
er do die mengy gewan,
mitt den der kaysser lobe san
wolte uff strittliche pin
da wider ston dem vigend sin.
sines herres, als ich es lasz,
wol uff sibenzigg tussend waz.
ze velde sy uff herten stritt ambross sucht frieden zu vermitteln.
sich laitten do ze baider sitt.
sy schied ain furtiger bach.
von schotten der fürste sprach
von fröden, do er erst vernam
die pannyer mitt dem strittvan,
daz des kaissers wider schin
so krank waz gegen den rotten sin:
< wa nun schiltt unde sper?
uff rauche statt mins hertzen ger.
der ist endenlichen tod,
es enwende den ain mund so rott,
den sin geblümtes töchterlin
trett uff hocher erren schin.>
uss der nydren indea
hette der küng vil helden da.
der fürste waz fro unde gail
daz der kaisser halben taill
im kume hette uff dem velde.
sunder alle melde
woltte der küng von schottan
die krïchen ritten han.
von ainem erwelten fürsten zartt
daz ritten wider ratten ward.
ambross waz der held genantt,
im dientten bürg unde land,
er hette dem künge uff die ban
brachtt zway tussend werder man.
der geertte fürste usserkorn
waz von indea geborn.
mitt erren ward ain frid gegeben,
daz lag dem edlen kaisser eben.
ambross mitt manlicher wer
kertte hin in der krïchen.
mitt flisse er für den kaisser tratt,
in rechter wirde er in batt
zü sinem gespreche schone
komen under cronne.
der kaisser miltt und tugend san
gieng für den erwelten dan.
mitt listen von dem fürsten zartt
dü rede angevangen ward.
er sprach:< kaysserlicher degen,
nun müssend ir üch hie erwegen,
als ich üch hie betutte,
landes unde lütte.
daz geschichtt gar one nott
daz wir baidenthalben tod
ain andren stiften und ungewin.
min herr der hatt ie den sin
daz er durch nichtt abe lautt.
ain dinge im wol ze tünde statt:
ir geben dem fürsten, daz raute ich,
ze wibe die frowen mineklich
und trachten daz es sa erge,
ey daz des schaden werde me. vorbereitungen zum kampfe.
min herr an adel sicherlich
ist üwer tochter wol gelich.>
der kaysser antwurtt bott.
er sprach:< und sölt ich tod
geligen und all die minen erschlagen,
üwerm herren söltt ir sagen
daz im die mine müsse kund
anders werden den an mins kindes mund,
den söll er küssen selten,
und sölte ich sin engelten
mitt des todes plauge
und alle mine mage.>
ambros lenger nit vermaid,
zü den sinen er do raitt.
sinem herren sa ze stund
tett er do dü mere kund.
mennig horne da erhall.
der küng do prosunnen schall
erschellen hiess über alle dü rott.
nach des fürsten gebott
tamburen, pfiffen, flöttieren
übte man vor den zieren.
dü scharen all da gerottett ward.
do daz der edel kaysser zartt
vernam, manig tecke wol durchprittan
all da ward geschnitan,
da mitt wurden, so man saitt,
ross und lütte all beclaitt.
uff estrolo dem furtte
mitt richem behurtte
kertten sy ain andren zü
ainsz lïchten frü.
der himel bar in gelichen schin
gar lasur gelüttrett vin.
ir kryge du ward manigfaltt:
die sper erschunnen als ain wald.
bayde herr, so man saitt,
schinen uff dry mille braitt.
der krïchen riche
vachtt genendenkliche,
dar zü zwang in daz recht.
fürsten, graven, ritter, knecht
warend willenklich beraitt
ze kampfflicher arbaitt.
gegen in mit richer juste kan
gevaren der fürste von schottan.
ze hande trüge er schöne
unz er ougtte die cronne.
gegen den krïchen do
kertte mitt gemütte hoch.
uff sinem helme gab da schin agamemnon tötet bevar im kampfe.
von tamiatz ain rubin.
den werden kaysser ylte er an,
mitt kreften waz er fraisan.
agmonnen, der fürste vin,
der frumptte im durch den rubin
bevarn dem helden sa ze hand,
daz es im uff dem helm erwand.
die krïchen dulden nott.
doch lag uss indea da tod
vil manig werlicher held,
die alle waren usserweltt.
nun laussen wir stritten hie
und sagen wie ze beden sitten hie
und hörend wie die hoptman
sich übten uff der ban.
mitt schweren schlegen hertte
waz do ir gevertte.
agmonnen, als wir es hand vernomen,
waz uff fraisse dar bekomen
ungefüger rauche gar.
des do sin vigend ward gewar.
des kaissers hand do fraisse wieltt,
in stritte schon er sich enthieltt,
mitt wirde und erren daz geschach.
sinen fräfflen zornne er rach
an dem küng von schottan,
den er tode uff den plan
frumptte vor allen sinen scharn.
ich main den künnen bevarn,
der estrelon, daz witte veld,
verzinsett mitt des todes geltt,
als ich üch beschaiden sol.
der kaysser uff strittenlichen zol
sich do enthieltt mit ainem schlag,
der mit grosser unbehag
dem künge durch den helme geriett
und in von dem leben schied.
hals mit dem edlen kragen
ward im ze malle abgeschlagen.
dar nach fraisse do ergie:
des kaissers rotte gevie
gar unzwiffelhaften mütt.
in erren waren sy so frütt,
do in ir lïber herre hie
by so kreftenklichen ye
mitt hochen erren by gestünd,
all sam die wissen alle tünd.
von schottan, henar, orgente,
von moraland, indeya presente
ward in abgebrochen.
erschlagen und durch stochen
belaib, als wirs geschriben hand, agamemnon besiegt auch das heer bevars.
vil menig ellender...
... nott,
die in den fürtten lagend tod.
an des dritten tages zitt
aller erst vollendett sich der stritt.
die stoltzen geste usser korn
hetten nach der geschrift verlorn
wol uff drü hundertt tussend man.
der da von dannen endran,
der was sällig genüg.
die krïchen ungefüg,
unzallich diett ertrenkett ward.
heleyna, din rotter mund so zartt
hett aber hie gebruwen mortt.
we dir, wip! din togen hortt
noch vil mengen werden man
verlaitten und verseren kan.
wer nach wibes mine
stellett sine sinne,
den lerett sy verderben,
minne lerett sterben.
gütte mine gebüttett
daz man lïplich
den vil zartten fröwelin lip.
minne ist man und wip:
sy lerett übel unde gütt.
dü mine ist wandellich gemütt.
von schottan der fürste bald
uff estrolo der mine engaltt
und manig held gehürre.
owe der aventürre,
da so manig werlich lip
müss verderben durch ain wip!
vennus, daz ist din genuchte
daz du brüwest unzuchte
an mannen und an wiben!
sich, daz kanstu triben!
vil menger hande unflautt
din aventür begangen hatt.
gevangen ward da manig man:
der edel kaysser lobesan,
waz der vor troye ye vor verloss,
ze gewine er es hie erkoss.
gevassett und gebunden
wurden da ze stunden
die türsten helden über all
die da beliben uff dem wal.
doch lagen da ze tode erschlagen
fünff tussend krïchen den tagen.
gesteine, silber unde gold,
da by rylichen sold
die krïchen
in aventüre gewunnen.
ain liechter samett so braitt
über den fürsten ward gelaitt,
in erran er bestattett ward.
der krïchen also zartt
hiess in bestatten by den tagen,
won er in selber hett erschlagen.
von dannen da iltte dü schar. segramans, der um helena wirbt, erscheint am hofe.
vil riche wunne offenbar
hüb sich frölichen do.
des siges warend alle fro.
der aber in dem ellende
waz, der wand die hende.
ir clage die waz clegenliche,
daz uss ierem riche
so verre waren bekomen
und schaden hetten genomen.
wer sich nach vergachett,
ist daz der schaden gevachett,
ich wen er in selber müss
tragen, im wirtt sin nitt büsz.
nun hand wir daz vernomen wol
wie daz die krïchen zol
iren vigenden hand mitt fraisse gegeben.
dü selbe plage lag gar eben.
wer dem andren fraisse tütt
ane alle schuld, er mag den mütt
gewinen daz ers nitt vertraitt.
gott übett da gerechtekaitt
an dem kaysser tugend san:
dem man anne schulde han
woltt verderben durch sin eigen,
gott der müss den veigen.
werliche hand noch schaden tütt,
so der zage ungemütt
schaden müss enpfachen.
nieman sol sich vergachen:
der man umb sin aigen gütt
vigenden gernne schaden tütt,
wen man in ze wer lautt kan,
...
alsus dem kaisser gelang
do er sine vigend zwang,
die im durch ir uppekaitt
ze krïchen wider saitt.
daz volk lïss zerrinen
...
nun söllen wir beginnen
mitt adenlichen sinnen
frömde aventüre sagen,
die denochtt in kurtzen tagen
agmonen dem helden geschach,
als üns in siner geschrift verjach
der künste riche wolfran.
der seitt üns daz ain edelman
mitt gewaltenklichem sitten
für achanis keme geritten.
es waz von conuz segromans,
sin lob waz rich on allen schrantz,
sin ross gross als ain helffand
von schwartzer farwe bekant,
dar uff lag ain riches tach,
menschen ouge nie gesach
enhaines daz besser were. avenor rüstet zum kampf gegen segramans.
daz sprich ich onne schwere
und sage es für war, als ich sol,
won mir warhaitt gezimett wol.
von zedamones vellen
waz dem edlen schnellen
daz ross verdaktt untz uff den füss.
wer ainen balg geltten müss
nach rechte und sin begertt,
er were nach fünff hundertt mark wertt.
daz fürtte der fürste, so man saitt,
gantzliches wappen klaid.
denochtt waz uff die cost gelaitt
manig edelstain, so man saitt.
uff sinem helme schwebte
...
ain valke guldin,
sin ougen waren lïcht.
sin sper von vier handen waz,
als ich es geschriben lass:
daz aine waz lignum aloe;
das ander wiss allsam der sne
von liechtem helffen baine,
geordnett also raine;
der dritte taill waz silber wiss,
dar an die mine schon iren fliss
hett gelaitt on arge pin;
der vierde taille waz guldin.
wa ward ie zierlicher man
uff aventür gesechen an?
der kaisser in ansichtig ward.
< waffen,> sprach der fürste zartt,
< was aventüre mag daz wessen?
so riche schonhaitt usserlessen
han ich an man gesechen nie
als mine ougen blikend hie.>
dar blikten alle fürsten vin,
mitt ougen waz es in ouch schin:
in ward erkantt diere gast,
an den dü mine über last
ir hochen wirde hett gelaitt.
ain held hin für den kaisser schraitt
und batt daz er tieustieren
söltte mitt dem zierren.
erlobett im dü ponder vartt
vor innen allen do wartt.
des waz er innenklichen fro.
zü sinem rosse gieng er do,
dar uff ain türes wappenklaid
hurttenklichen ward gelaitt
von richem samett dryantt,
so den man by dem besten vand.
hellena, daz zartte wib,
beraitte zer tyost sinen lib.
ain sper uss inner indea
bott im die minenkliche da.
avenor waz er genantt.
er ilte bald uff daz sand
do er des gastes ward gewar.
vermessenklichen kertte er dar segramans besiegt avenor.
und fragett in der mere
was sines gewerbes were.
< daz han ich üch vil tratt gesagtt,>
sprach der gast unverzagtt.
< helenna dü kaysserin
müss hinna min gevertte sin.
da kan nieman widerstreben,
es müsse im kostan daz leben
mitt grimes todes wage.
ich schaff daz sine mage
umb in rüwen unde nott
müsse han untz uff den tod.>
avenoss mitt züchten sprach:
< minner frowen ungemach
wil ich allein wider tün.
und sölten ir so grossen rüm
gewinen, daz sy üch gesaitt,
so weren krïchen verzaitt.
wüssend daz üwer hoffartt
mitt schwerten wirtt alhie bewartt!>
segremans und avenor
hieltten baide hoch enbor.
die baide müttes gantzen
mitt ir scharppffen lantzen
ze samen treffenlichen ritten.
fallieren sy do baide mitten.
segremans sin sper zerbrach,
den krïchen ze der erde stach.
des stiches kam der herre wider,
iedoch müst er dem tode sider
laider ze zolle ston
vor dem gaste uff dem plon.
avenos der werde
kam wider von der erde
uff sin erwelte kastelan.
den gast er da mit zorne an
ilte mit ainem waffen braitt,
daz vast ze beiden ortten schnaid.
er sprach:< dü zartte kaisserin
müss vor dir gefrigett sin!>
der fürste mitt dem valken
begonde wider walken
mitt geschwinden schlegen hertte,
wilde waz sin gevertte.
alhie da gehürttett ward!
avenoss, der ritter zartt,
uff segramansz den fürsten schlüg.
im do klaine daz vertrüg
des künges agboys barn,
der ouch mitt hürtte kam gevarn.
ainen schlag zuktt er enbor,
der dem künnen avenor
durch den helm ze tall gertt
und in von dem leben schied.
hals, hoptt mit dem kragen
ward im ze malle abgeschlagen.
segremans daz hopt gevie
mitt dem helm und warff es hie
ze achanys über die burge dan
ver in ainen grünnen tan.
des wurffes were ze vil gewessen sagoss bereitet sich zum kampfe mit segramans.
ainer plydun, hör ich lessen.
dierre jemerliche schall
in der burge do erhall.
trüge ich ieman daran,
raine frowen oder man,
das dis nitt wer geschechen,
so enkönde ich rechtes nit verjechen
noch dekainer warhaitt.
dis sy der weltt vor gesaitt:
lugenliche fünde
der hett ich grosse sünde.
wer mitt warhaitt umbe gatt,
des mag wol werden gütt ratt.
der kaisser wond die hende,
er sprach:< wene mag ain ende
han min grosser kumer,
der alle tag ie tumer
an minem senden hertzen litt?
owe der stund! von diere zitt
müss ich iemer mere clagen.
mir ist erre in kurtzen tagen
beschechen, nun ist alles hin
durch dissen grossen ungewin,
den ich hütte han genomen.
wie sol ich des ze ende komen?>
ritter unde knechte
nach schönnem hove rechte
gabend trost irem heren.
sy sprachen:< üch mag verren
noch vil wol alles trurren.
fröde söltt ir murren
in kaisserliches hertzen:
üwer sender schmertzen
üns allen ze hertzen gatt,
sin müss noch hütt werden ratt.
der gast kan one schande
nitt komen von dem lande,
er müss hie sin werdes leben
dem grimen tode gar ergeben.>
segremans der riche
hïltte denocht hürttenklichen,
ir tröwen der vil raine
achtett hartte claine.
es waz komen an die zitt
als der imbiss gelitt,
der edel kaysser tugend san
das mass mitt mangem sünftzen nam.
sin libe der hett rüwen genüg
umb den grossen ungefüg.
nach dem malle ze sturme sich
beraitte ain ritter lobelich,
an dem ain ainiger man
wol mocht strittes burde han,
von tamys der amir all
sagoss, der lïchtt,
dem von allen zungen
vor nie waz misse lungen.
was er waffens trüge,
der künsche und der gefüge?
daz waren schwanen silber wisz,
dar an dü mine och iren fliss
hette wirdenklich gelaitt.
daz waz sin wappen, so man saitt.
den adenlichen schwanen cragen ankündigung des zweikampfes.
fürtte er ze zaichen, hörtt man sagen.
sines liechten schiltes rantt
waz von dem zaichen och erkantt.
witt in mengem lande
da fürsten in erkanten.
sin haill begunde er vaste
versüchen gegen dem gaste.
von husse der unverzagtte raitt
im selber do ze arrebaitt.
do er den ellenthaften vand,
ain rede mitt zorne im ward erkantt.
er sprach:< daz ir durch frygen mütt
und unrechtt dem kaysser tütt
an den sinen sölich layd,
min hertz üch kranke früntschaft traitt.
durch was fraisse sind ir her komen?
daz hette ich gern vernomen.>
segramans der fürste sprach:
< min mütt ee miner vartt verjach.
sid ir sin nun nit wend vertagen,
minne raysse wil ich üch sagen,
als ich dem ritter han geseitt
den min hand hie verschneyd.
alle krïchen ir gir
kunnen des nitt erweren mir:
ich wil ye von hinne
füren die kaysserinne.>
der amirall sprach:< der gewalt
sol iu werden, ritter bald,
mitt dem schwerte under ston:
min frowe miltt und tugendson
hett noch mengen werden tegen.
ir söllend üch der rede erwegen
die ir uppenklichen tütt.
wer seitt üch aller krïchen?
wenen ir daz man ain sölich wip
üwerm erlossen lip
lausse hin füren?
man sol es üch beschnüren
bas denn ir selber wenen weld.>
sagaoz, der edel held,
sprach:< nun sy üch wider saitt
durch die kaisserin gemaitt!> -
< der fraisse müss ich widerstreben.
ritter, üwer werdes leben
müss von schulden rüwen mich.
ir sind ze fräffel sicherlich
gegen mir nun ussgeflogen.
din tümer won hett dich betrogen.>
sagaoz der amiral,
der edel und der lïcht,
hin wider zü dem gaste sprach:
< gott danke üch daz min ungemach
üch alsus widerwertig sy.
des lebens müss ich von üch fry sagaoss fällt, klage agamemnons.
werden oder prisse bejagen.
her gast, daz müss ich üch nun sagen:
vil übriger hoffartt
mannes erre nitt bewartt.>
segremans mitt manes ger
hette des totten ritters sper
ze schirme genomen in die hand,
da mitt im tyoste ward erkantt.
dü edlen rosse usserkorn.
wurden aber mitt den sporn
kreftenklichen do genomen.
da waz kraft gegen sterke komen
und ellend ze manlichem sitten.
die baiden helden kumer litten.
diu tiuste dem ainen ward genommen
gar schädenlich: on allen fromen
der gast den amiral do stach
daz das scharpffe spere brach
im do durch baide wende.
agaoz sin ende
nam er keme ze erden.
segramans der werde
sprach:< din uppiger schall
hett dich gefrumett uff todes val.>
der kaysser und sin dienstman
sachend aber dis jomer an.
der kaysser trurenklichen sprach:
< daz ich des todes ungemach
nid dulden kan nach jomers pin!
owe, wer mag dierre sin
der durch sinen über mütt
mir also grosse fraisse tütt?
ach gott, daz ich nieman
in allem minem riche han
dem der grosse kumer min
gang in sines fromen hertzen schin!
und funde ich ainen frechen,
der hütt getörste rechen
min angsteliche arbaitt
mitt strittenlichem underschaid,
dem wurde der solde von mir gegeben
daz er fryliche leben
wol möchte mit allen erben sin.>
de kadess turpin
zü dem edlen kaisser sprach:
< üwer michel ungemach
gatt nache mir ze hertzen.
allen üwern schmertzen
wil ich iemer wider streben.
sin unfüge und sin leben
wirtt also under standen
daz er in dissen landen
ünsz selten me tütt wider pin.> turpin wird von segramans getötet.
de cades künegk turpin
uff aventüre do uss raitt.
uff sinem ross im ward geleitt
ain so riliches tach
von gold daz man nie bessers sach,
one daz der gaste snel
fürtt mitt der zedamonen vel.
griffen warend, so man saitt,
geströwett uff daz wapenklaid.
in golde sunnen farwen brechen
mochte man an sinem wappen spechen.
in engels wise, als man seitt,
der fürste ab achanysse reitt,
vor im vier prosunner,
fry wollte er sin vor schwer.
segremans hieltt stille.
daz was des kumen den wille.
anne alle frage gert er tyuste.
des ward och im uff sin bruste
gemessen ain so vester stich
daz er zer erden sicherlich
vallen müste an der zitt
völlenklich drü clafter witt.
er waz des kaissers schwester sun.
die warhaitt hand wir suss vernon.
unlange do der werde
belaib ligen uff der erde.
de saba künge segramans
hieltt in der aventüre gantz
recht als ain löwe wol gemütt
under andren kranken tieren tütt.
camillen sune zem rosse kan,
den küng von saba kertt er an,
des er claine genoss.
segramans im jomer gross
fromptte ze den selben stunden
mitt maniger tïffen.
menig edel griffe zartt
von schrentzen do erlöschet ward.
die fluchtt turpin müste geben,
des lib uff wirdenkliches leben
dicke hett gerichtett sich.
sin edler lib so tugenlich
kunde anders nitt erwerben
laider won ain bitter sterben.
under dem bürge tor
an der fluchte hoch enbor
gertt uff in der ellenthaft.
mitt grosser erre und sender craft
ward do turpin erschlagen.
man sach da in innenklichen clagen.
der kaisser manen do began
ze achanyss all sine man
uff rache, dem von cades,
der des grimen todes mes
also jemerlichen hie
von dem üblen gaste enpfie. auch sechzig fürsten besiegt segramans.
sechtzigg fürsten usserkorn,
die dem kaysser geschworn
hetten, yltend alle
mitt gemainem schalle
verwapnett vil gehüre
mitt menger cobertüre,
mitt ainer ponnyer grünne,
da der fürste künne
dennochtt hieltt gar one flucht
mitt vil manlicher zuchtt.
ir kryge waz gar jemerlich.
segremans gar züchtenklich
des schallens lachen began.
das hette ain zage nit getan.
der künne erwelte ritter zartt
von innen umb halbett ward.
mit witzen er zü in allen sprach:
< mir ist künftig ungemach
an üch, ir herren, vallen genüg.
mich mügett daz ir ungefüg
üch selber wellend stiften.
wölt ich in kurtzen triften
erwelte ritter han gehabtt,
ich wer nit allain ussgetrabt.
und wer es üch allen wider pin,
so müst mir doch die küngin
volgen under schiltes rantt
in saba, min vil aigen land.>
uff in menig ponder vartt
hertenklich gemessen ward.
daz march der fürste rürtte,
die schare er zerfürtte
baide hin und herr,
es gieng nach sines hertzen ger.
vil manig werder krïchey
ward zü der erden da gevaltt,
sin hand tett den helmen pin
recht als sy weren schirbin:
mitt fräffel do der edel straitt.
helenna grosses hertze laid
hüb sich, als wir hören sagen:
ir brüder lagen zwen erschlagen.
verblichen ward ir mund so rott,
als ir die trüwe daz gebott.
ir minenklichen ougen
sach man trüben tougen,
gegelwett von dem jomer zwar
manig rubin rotten munde claur.
acheniss ward mitt sendem schaden
mit jomers laide über laden.
der kaisser selber kum endran
selb dritte do von dan
ab der walle, so man saitt.
truren, sendes hertze laid
wüchs im in vil kurtzen tagen
dar nach, als wir hören sagen,
an der erwelten tochter sin.
owe, daz sy so gelantzen schin
vor andren frowen ie gewan:
des hebtt sich nüwer kumer an,
den der erwelte fürste laid
durch sin tochter, so man saitt.
segramans, der starke man
de saba, kartte uff den plan
mitt im ze der bürge in.
wer da wider wolte sin, segramans bringt helena seine werbung vor.
dem ward gegeben dü plauge
mitt des todes wage.
sin vil werlicher lib
ilte für die zartten wib.
dü kaisserin unverborgen
sass vor im in sorgen.
er naigtte sich der süssen
schon ze ieren füssen.
in sunftzen der erwelte sprach:
< frow, ich han grosses ungemach
üch an üwerm gesinde geton.
vil zartte fruchtt so tugend son,
dar umb söltt ir han gewalt.
rotter mund so wol gestaltt,
nemen in die hand daz waffen min
und richten üch selber, kaysserin!>
sy sprach:< herr, ich bin ain wip,
so tragend ir werlichen lib.
sagtt an wa neme ich die craft
daz ich an üch sig haft
hie möchtte werden uff den tod?
ir habett mir und den minen not
gefrumett hie uff grossen spott:
herre, daz vergeltt üch gott!
und hette ich manes bilde als ir,
herre, daz gelobend mir,
es müste min vil sendes leben
dem grimen tode da sin gegeben,
ich reche an üch plauge
aller miner mage.>
er sprach:< waz mir uff erden
zartter frowen werden
mitt ougen ie mocht kund,
die hatt alle, trutt frow, din mund
so serre über gestett,
da von min hertze gefestett
in der mine striken ist.
ich han den mütt und öch den list
daz ich gar untz uff den tod,
trutt frowe, dinem munde rott
iemer wil sin under ton.
geloben sunder argen won
daz ich uff todes plauge
zway küngrich her wage!
ich bin es nitt der von schotan,
der uff astrolo genan
iomer und hertzelayd:
min hoptt der persane crone traitt;
min ander riche ist witt erkantt,
saba ist es genantt.
von allexandrye one hass
gatt min gewaltt an cancasasz,
daz gebirge guldin segramans entführt helena.
diennott gar der crone min.
trutt frow, ich bin och nit der man
paris, der üch mit valsche dan
bracht gegen troye in daz land:
daz rechtt waz im unbekantt.
sin vatter möcht der crone min
ain dienner kum sin gesin.,
dar zü, trutt, min manhaitt
gelich wol ebenhütze traitt
eime wer uff erden lebtt
und ist daz er mir wider strebtt.>
sy sprach:< daz gelobe ich wol:
üwer gütte erkennen sol
und üwer adellicher mütt
daz ir mir arges nit endütt.>
er sprach:< wer möcht üch arges icht
getün üwer lïblichen angesicht?
alle hertzen entschlüssett
üwer zuchtt, die genüssett
billich aller sällekaitt.
üwer lib von schulden traitt
aller erren crone.
frowe min, der lonne
mir mit siner selden zartt,
won lïber lib mir nie enward.
wol uff erwelte kaysserin!
ir müssend bald mit mir hin.
wer die vartt wil under ston,
dem müss es an sin leben gon.>
alsus fürtt er die frowen dan,
da von trurren began
der krïchen.
jomer so geschwinde
hüb sich under dem künne,
gelegen waz ir wunne.
ach jemerlichen anneblik!
owe lïhter ougen schrik!
hertzen sendes trurren
begonde da behurren
baide man unde wib
daz ain also zartter lip
von sinem erbe solte komen.
des ward vil sunftzen da genomen.
ir vatter mengen trechen goss.
er sprach:< ich bin ain eidgenoss
truriger sachen iemer me.>
sin klaider wiss all sam der sne
waz von samett lïcht,
daz zerraiss er ab von dem libe gar
von dem hoptt untz uff den füss.
< owe wie sol werden büsz
minem senden hertzen
trurenklicher schmertzen?>
der fürste aller krïchen
besante die under sinem ge botte
by den selben jaren
lebtten unde warend.
der ungemütt, daz ist war,
warb untz in das dritt jar agamemnon führt sein heer gegen segramans.
nach friunde und nach magen,
die do strittes pflagend.
sid daz gott adamen
gemachett uss krankem samen,
gesach man nie so mengen man
als agemonen da gewan.
achtzegg rotten herlich,
iettlich schar besunderlich
hette süben tussend man,
mitt den schied er da von dan.
uff daz wilde wester mer
ward geschikett daz herr.
der kylle uff drü hundertt waz
on ander barchen, wisend daz.
persya ward über rytten
mitt vil kreftenklichem sitten.
für ain vesty, daz ist war,
laitten sich die krïchen.
abatha waz sy genantt
und schied die zway vil richen land.
paville ain riche veste hiess,
die an daz gold gebirge stïss
da waz mitt husse gesessen
segramans der küng vermessen.
ein sin gartzun thuribund
tett im des kaissers rotte kund.
der fürste sprach:< nun, küngin,
ze land ist komen der vatter din
durch rauche. wie sol es ergon?
stritens wirtt er nit erlon.>
dü raine sprach:< got geb iu sin!
sid daz ich ye her komen bin,
so gan ich üch siges wol,
als ain frowe irem trüttin sol.
gott müsse üch küng heren
üwer haille zem besten keren!>
suss er iren zartten munde
bott güttlich an der stunde.
er sprach:< rain trutt selich wip,
gerüchet es dins vatter lip,
so wil ich in und als sin her
one schwertt schleg über mer
wider lon gen krïchen.
gerüchett sin der edel barn,
so sol er unversertt varn
...
...
dar zü wil ich im ane hasz
geben des horttes uss cancasasz
so vil und er sin ane hass
von mir hinen füren wil.
daz ist mir ze gebende nit ze vil:
ich trachten daz dü schulde min
samend müss vergolten sin.>
thuribuntt ward do besantt, agamemnon schlägt jeden versöhnungsversuch ab.
daz er yltte ze hand
gegen der statt abatha
schnellenklich und ouch ye sa
mitt den treffenlichen botten sin,
daz er dem kaysser tette schin
sinen willigen grüss
und daz er im gernne büs
wölte mit richen sachen
lobelichen machen
und in vast richen weltte,
als er von rechte söltte.
alsus der loffend man
in der krïchen bekam
und tett dem kaisser do ze stund
sines heren willen kund.
agemonen zornnenklichen sprach:
< din herre hett mir ungemach
gefrümett one alle schulde:
dines fürsten hulde
haltt ich gerne on alle pin
und gitt er mir die tochter min
und ergetzett mich des schaden,
da mit ich bin über laden.>
so sprach der schnelle thuribund:
< herr, und wer üch masse kund,
ir sölten des begern nichtt.
üwer tochter zertter pflichtt
noch von ieren frowen nie gewan.
min herr der ist ain sölich man
daz er durch kainer hande nott
üch gitt den zarten munde rott.
gelobend mir der merre:
und ob alle troygnere
hie legend mit der krïchen
und iu die undertenig gar
werend uff kampffliche pin,
min herr behieltt die kaisserin.>
agmonnen, der vil riche,
sprach genendenkliche:
< ich bin uss durch rauche komen,
die müss och werden hie genomen.>
do thurbund die rede vernam,
er iltte wider da von dan
und tett do dem künge kund
als er von des kaissers mund
gehörett hett und ouch ervarn.
do sprach der kaisserliche barn
segramans, der lantz vogtt:
< sid die krïchen her gezogtt
her in min aigen rich,
so müss in hürttenklich
mitt schwerten wider standen wessen.
ich trüwe wol vor in genessen.
sy vinden alles des sy gern,
und ist daz sy mich strittens wern.>
in inner indea ward gesantt
und gegen saba in daz land,
tunytz und persea
ward durch ritten ie sa,
da die besten waren auch zwei weitere versöhnungsversuche schlägt agamemnon aus.
die by den selben jarren
...
ie sollten üben stritt.
die sach man spott und früg
dem künge von saba zogen zü.
belpegoss, daz witte veld,
dar uff manig wunneklich gezeltt
gespannen und gestrekett ward
mitt maniger hande hoffartt.
segramans der küng gewan
vierzechen scharen wunnesan,
der iettlicher waz besunder
ze prüffende grosses wunder,
der besten fünffzechen tussend man
so alle haiden mochten han.
die krïchen vermessen
wurden da besessen.
segramans do nit vermaid,
allain er zü den vinden raitt
für den erwelten kaisser gütt.
er sprach:< gewinen noch den mütt
daz ir gegen mir miden stritt!
ich wil üch, fürste, ze aller zitt
mitt dienste wessen under ton,
sid ich an üch gegachett hon.
ich wil dryfaltt üch, here, wern
des üwer lip gerüchett gern,
da mitt dü fräffle plage min
mit erren mög vergolten sin.
das kissend herr, ob ir weltt,>
sprach der unverzagtte held.
der krïche antwurtt bott,
er sprach:< fry vor aller nott
mugen wir beliben wol,
herre, als ich üch sagen sol,
mag mir min tochter ze hand
volgen wider in krïchen.
hetten ir tussend mir erschlagen,
die weltt ich dester bas verclagen.
und ist daz des nitt geschichtt,
sterben man mich dar umb sicht.>
segramans mitt trüwen sprach:
< so rüwett mich üwer ungemach.
unsanfter, fürste gemaitt,
mitt kainen mannen ich nie gestrait.
die schönne die wirtt nitt wider bracht
gegen krïchen als ir üch hand gedacht.>
wider sagen da geschach.
denochtt der küng von saba sprach:
< neina, miltter fürste fin,
du tür daz durch die trüwe din:
la saba, daz vil witte land,
und persea diner hand
und alles gebirge cancasas
dir diennen sunder argen hass!
dennocht ich und dü tochter din
wellend künges genossen sin.> vorbereitungen zur schlacht.
der kaisser sprach:< daz alle rich
von arabya sicherlich
durch schlagen gold möchten sin,
daz nem ich nit für die tochter min
rechtt als ainen helbling.
dis sind mins hertzen täding.>
mitt zorne raitt der künne man
wider zü den sinen dan.
da er sy vand mit schalle
die erweltten alle,
der selden fürste usserkorn
hiesse blassen sine her horn.
sich schartte manige rotte
da nach sinem gebotte.
ain riliche zuge mit ainem schall
hüb sich do über all.
dis mere erschall in kurtzer stund
das es do ward den krïchen,
die dratte warend beraitt
nach alter gewonhaitt.
agmonen, kaisserlicher tegen,
waz jomers wiltu hüt pflegen!
waz ie vor troye din lip erstraitt,
daz wirtt noch hütt din hertze laid.
ach der angestlichen nott,
es ist nitt anders won der tod.
wene daz geding in eren gatt
und an der höchsten egken stat,
daz ist uns dik worden kund,
es weltzett gern hin in den grund.
dar umb künde ich, daz ist min ratt,
wen manes ding mit haille gatt,
so sol er aller ebnest varn,
welle er sin erre bewarn.
also dem kaisser geschach,
der im selber ungemach
frumpte durch daz künne sin.
so we dir hass und pin
und du vaiger über mütt,
der lütten dik schaden tütt!
dü herr ze samen stapften do
uff belphegos daz veld: also
hürttenklich bonder vartt
enzwüschen baiden heren wartt.
sagramans mitt hürtte raitt
gegen den vinden, so man saitt.
sin schwertt waz der krïchen,
von blechen ward vil manig nagel
zertrennett und entschlossen.
der persan unverdrossen
brach mitt kreften und mitt wer
dick durch der krïchen.
im tett die volge sa ze hand
manig ungehürer surantt. agamemnon findet in der schlacht den tod.
von saba der besten vil
hüben sich uff strittes zil.
die ellenden vachten wol.
doch man die für bas brissen sol
die mitt wirde versunnen
priss und lob gewunnen.
banner und manig sturm fan
sach man ze samen uff der ban
gar figentlichen flïgen
vil manger sich do schmiegen
müste durch des libes nott,
als im dü ware schuld gebott.
der krïchen, so man saitt,
...
dryssig hundertt ritter gemaitt
fürtten geliches waffen klaid.
...
da von der fürste lobe san
tod belaib uff dem sande,
do man in nitt erkande.
was riches lobes, so man sagtt,
die krïchen vor bejagtt,
daz ward vernichtett alles gar.
da von sich truren offenbar
hüb under dem kunne.
verloschen waz ir wunne.
durch helme serre ward gebertt.
baidenthalb ward verhertt
vil manger zartten mütter barn,
die einander nitt ensparn
wolten durch iren heren.
venuss, dir müss verren
gewin und nachen ungewin!
segremans ze der rotten hin
kertte da der kaisser was,
als ich es geschriben lass.
den werden fürsten tugend san
wolt er denocht erwendett han
durch sinen adellichen mütt.
der krïche sin sipe blütt
an dem erweltten man
des tages do gerochen han,
des er mitt jomer engaltt.
sin edler libe wol gestaltt
wart blaich und ungestellett
von tode ze der erde gevellett.
durch die guppffen untz uff den kragen
gertt der straich, hören wir sagen.
helena, vil armes wib,
so we dir daz din schönner lip
ze dierre weltt ye ward geborn!
daz so menig lib usser korn
durch dich soltt also verderben
und so jemerlichen sterben!
der krïchen genaigett ward.
uff aine fluchtliche vartt
stalten sich vil der geste. agamemnon und die seinen werden ehrenvoll bestattet.
welhe aber da müttes veste
warend, so wir hörend sagen,
die wurden laider do erschlagen.
helena, daz künne din
durch dinen zartten mund so vin
ist nun worden ain wichtt!
owe der laiden zü versichtt!
daz dich din mütter ie getrüg,
daz waz übels vil genüg.
din schönne farwe by den tagen
möchten alle menschen clagen.
uss dem werlossen herr
komen nün tussend uff daz mer,
an den man och do mochte schowen
daz sy ouch künden schiltte zerhowen.
der andren diett belaib so vil
da von ich nun nit sagen wil.
ob ich gernne sesse,
der totten zalle messe,
es were nott daz ich mich
beriette ain jar sicherlich.
remus, der an dem stritte waz,
ir zall nitt alle über lasz.
der krïchen so zartt
loblichen bestattett ward
in dem lande ze perseya.
den tode vernam frow helena,
daz vil minenkliche wip,
...
geblümet ward des fürsten grab
mitt der geschrifte urhabe.
der sarch waz hartte raine
geworchett von marmelstaine.
segramans do nitt enlïss
die geste er alle bestatten hiess
nach künglichen erren:
hie mitt begonde er merren.
sin selde manigfaltt
und sin frow vil wol gestaltt
hett er erarnett gnüg sur.
der tugend ain werder nachgebur,
ain vass der gantzen selikaitt,
ain blüme werlicher underschaid
und ain fürste wislicher tatt,
der mengen prisse begangen hatt:
daz was segremans on alle pin.
man sol im sinner trüttin
in allen büchen gunnen wol,
er duldett durch sy strittes zol.
ir edlen minnere,
sechend an disses mere
und sind durch frowen wol gemütt!
ain schon raines wibe gütt,
waz durch die liden mag ain man,
ir gütte im des wol lonnen kan.
er sol durch sy dryssig jar romulus, remus und eneas verbünden sich gegen agamemnons sohn. menon.
arbaitt liden offenbar,
nott und kampffes bejag,
im wirtt gelonett uff ain tag
von rubin rottem munde.
wol im der lïben stunde!
alsus hern segramans geschach,
dem alles sin ungemach
mitt geblümpter mine fin
büste der krïchen.
nun laussen wir mitt haille leben
den persan, dem gott gegeben
zer weltte hatt ain schönnes wip.
man saitt daz minenklicher lip
uff disse erde nie wurd geborn
denn sy waz dü usser korn.
panphylia so ist ain land
enmiten in assya erkantt,
da waz ein held vermessen
gewaltenklichen gesessen,
carmelus waz der herr gütt.
der selbe fürste wol gemütt
hett ainen sun gar witt erkantt
und was rymuluss genantt.
nun fügtte es sich von gotte susz
daz der fürste carmelus
an dem libe erstarb.
rimulus daz erbe erwarb.
den jungen in dem rich erkoss
...
er gabe uff bürge und schloss
ainem küng, waz hierobal genant,
umb ain kreftiges gütt:
von lande fürtte der wol gemütt
drü hundertt helffande
mitt schatze ane alle schande.
er kertte hin in krïchen,
da im remus ward erkantt,
der waz ain armer dienstman.
remulus in ze gesellen nan.
er ward im undertenig genüg,
won er sine claider trüg.
in creta lag verborgen
eneas mit sorgen
umb sine grosse missetatt,
als ir ee wol vernomen hatt.
uss sante botten rumolus,
die bottschaft warb do remus
in creata, da im gezaigett ward
eneas; mitt geschwinder vartt
remus durch gelaitte dan
in creta brachtt zwölff hundertt man.
für eneam er do tratt,
als in sin herre werben batt.
mitt fliss entscloss er sa ze stund
gar listenklichen sinnen mund.
mit gütte grüst er in do,
er sprach:< herre, wesend fro,
üch hatt bottschaft in daz land
der fürste remolus gesantt,
daz ir in kryechen in gesechtt.
ob ir nun trüw in hertzen specht, romulus, remus und eneas verbünden sich gegen agamemnons sohn. menon.
so beraitten üch dar zü
daz ir, herre, morgen früg
üch dar bewaren, ratt ich.
dü selbe raisse sicherlich
mag üch und üwer künne fromen
und gar zü allen selden komen.>
eneas sprach:< mag dann dü vartt
in stetten trüwen sin bewartt,
so kume ich sunder logen
fur dines herren ougen.>
remuss, der vil sende man,
eneam tröstan do began:
er brachtt in mit im von dan
und ainliff tussend siner man.
über daz pulgerische mer
für do remus mit dem herr
in der wilden krïchen.
do dis remelus enpfand,
der milte nott veste
frowte sich durch die geste.
nun hette agmonen verlon
ainen erben sunder won,
der waz menon genantt
...,
dem dü krïchschen
dientten gewaltenklichen.
nun begunde remulus
sich da wider setzen sus
dem jungen krïchen,
do im eneas die craft
hette mit den sinen bracht.
eines strittes ward gedachtt.
remulus der zierre
hett soldenierre
gewunnen by den jaren,
der uff nün tussend waren,
die alle schöne sich hielten
und richer crefte wielten.
der fürste schlüg ouch menig zeltt
uff estrolo, daz witte veld,
da dem küng von schottan
vor misse lang mit mengem man.
es were nitt ain wunder,
daz sprich ich wol besunder,
wa bock den heren weltt beston,
daz es im da söltte misse gon.
dis mere ich mag gelichen susz:
der schnöde bock was her remulus,
do er menon, dem edlen man,
sin rich suss woltt gewinen an,
und der fürste eneas,
remuss der dritte was.
mennon, der krïchen,
kam gegen in ze veld gezogtt.
der kaisser mit listen
brachte die in fristen
wol maisterlichen kunden
an den selben stunden.
vil manig rich hornne gross
über baide herr erdoss.
der junge menon mitt unsitten
gegen sinen vinden kam geritten. besiegt gelangen sie nach tuschgan und gründen rom.
rotte gegen rotte raitt,
menon genändenklichen straitt.
der sinen frigen clauren
uff achtzig tussend waren,
die mit elendhafter hand
des tages behïlten krïchen.
eneas jomer do erkoss,
alle die sinen do verloss.
rumuloss do by den tagen
verlor nün tussend, hören wir sagen,
doch hette daz siglosse her
vor geschikett uff daz mer
silber, gold mitt habe rich.
die flucht sy nomen flüchtenklich
uff daz mer so wilde.
daz waz nit unbilde:
wa der valke noch uff gatt,
die entte im bilich vedren latt.
die ouch iren aigen herren
mitt dienste sich wolten verren,
die werden billichen geschantt,
gewintt der herre über hand.
daz gitt der welte bössen schin,
wa ain knecht wil übern heren sin.
remus und remulus,
eneas waz der dritte sus,
fürend uss der krïchen
untz in cecilia ward erkantt.
sy schiften uss an daz land,
tütt üns die ware geschrift erkant.
sy hetten denocht, so man saitt,
tussend ritter gemaitt,
mitt den sy komen sunder wan
in daz land ze tuschgan,
da noch hütt rome litt.
sy wurden alle wider stritt
ze rautt daz sy buwten da
und nienna anderschwa.
sy duchtte die gegny so gütt
daz sy allen ieren mütt
stalten uff ain beliben
und da die tag vertriben.
rome da an gehaben ward,
dar sid menig edle züfartt
in gottes namen ist geschechen,
als wir die geschrift hören jechen.
von rumalo, so man üns saitt,
ward do der erste stain gelaitt.
dar nach neron ain richer kaisser kam,
der buwte die grossen latoran.
eneas, so wir hören sagen,
buwte do by den tagen
ain husse daz er suss
genantt hett: coliseus,
und ainen tempell da by
ze lobe der haidenschefty fry,
des sol man wessen vil gewiss:
templum etrinetatiss.
der schatz da mit dis ward erdacht,
kame aller von troye dar bracht.
ir stiften werte, daz ist war,
völlenklich uff hundertt jar,
daz es alles ward volbrachtt
daz sy hetten erdachtt. von decius, dioclecianus, arisius und nero. inhaltsangabe.
von remalo, dem ersten man,
hübe sich an ain übel künne fraissan,
daz was der kaisser decius,
der mitt sinem gewaltte sus
rome hett in gewer
untz in ain ander held mitt her
vertraib, des nam wirtt erkantt
dioclecinus genantt,
do der daz riche, daz ist war,
ze rome zwang uff sibenzig jar.
von des wurtzel ward geborn
ein fruchtt die tugend hett verschworn,
daz was arisius der man,
von dem sid michel irsal kam.
der arge kaisser nero,
des nieman dorfte wesen fro,
der waz gewaltig, daz ist war,
ze rome tryssig und hundertt jar,
untz daz die cristenhaitt ie
mitt ierem geloben anevie.
ze tünde was im nütt ze vil,
da von ich nitt me sagen wil.
wie möchte des ende werden gütt
der willenklich unrechtt tütt?
dis büch von troye anfie.
helenan wie es der ergie,
hett üns die aventür geseitt,
und wie hectors wirdekaitt
von achillie ende nan,
und wie och dem des libs zerran
under dem turnne ylion
parisse, der hocher erren cron
trüg und noch sin name traitt,
und wie agmonnen straitt
mitt dem küng von saba,
der an im gesigte da,
wie polixenna arbaitt
von pirro dem vertonnen laid
und wie casandra verdarb,
ir vatter priamus erstarb,
wie alle troysche diett iren lib
da verlurend man und wib
und ecuba dü küngin
müst ouch des todes aigen sin
nun ist üns ouch daz kund geton
wie von lande gar schon
wie remus und remolus
und der fürste eneas sus
rome hand gestiftett.
für bas min zunge triftett.
ie doch hatte ich me vernomen,
es müste sin zem lïchte.
gott, der alle ding vermag
und üns geschüff nacht und tag,
behalte mich wolfframen!
nach so sprechen:< amen!>